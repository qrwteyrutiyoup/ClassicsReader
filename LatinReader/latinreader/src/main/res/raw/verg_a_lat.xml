<?xml version="1.0"?>
<work>
<header type="text" status="new">
<fileDesc>
<titleStmt>
<title>Aeneid</title>
<title type="sub">Machine readable text</title>
<author n="Verg.">P. Vergilius Maro</author>
<editor role="editor" n="Greenough">J. B. Greenough</editor>

</titleStmt>
<extent>about 505Kb</extent>
<sourceDesc>
<biblStruct>
<monogr>
<author>Vergil</author>
  
<title>Bucolics, Aeneid, and Georgics Of Vergil</title>
<editor role="editor">J. B. Greenough</editor>
<imprint>
<pubPlace>Boston</pubPlace>
<publisher>Ginn  Co.</publisher>
<date>1900</date>
</imprint>
</monogr>
</biblStruct>
</sourceDesc>
</fileDesc>
</header>
<text><body>
<div1 type="Book" n="1">
<milestone ed="p" n="1" unit="card"/>
<p>Arma virumque cano, Troiae qui primus ab oris</p>
<p>Italiam, fato profugus, Laviniaque venit</p>
<p>litora, multum ille et terris iactatus et alto</p>
<p>vi superum saevae memorem Iunonis ob iram;</p>
<p n="5">multa quoque et bello passus, dum conderet urbem,</p>
<p>inferretque deos Latio, genus unde Latinum,</p>
<p>Albanique patres, atque altae moenia Romae.</p>
<milestone ed="p" n="8" unit="card"/>
<p>Musa, mihi causas memora, quo numine laeso,</p>
<p>quidve dolens, regina deum tot volvere casus</p>
<p n="10">insignem pietate virum, tot adire labores</p>
<p>impulerit. Tantaene animis caelestibus irae?</p>
<milestone ed="p" n="12" unit="card"/>
<p>Urbs antiqua fuit, Tyrii tenuere coloni,</p>
<p>Karthago, Italiam contra Tiberinaque longe</p>
<p>ostia, dives opum studiisque asperrima belli;</p>
<p n="15">quam Iuno fertur terris magis omnibus unam</p>
<p>posthabita coluisse Samo; hic illius arma,</p>
<p>hic currus fuit; hoc regnum dea gentibus esse,</p>
<p>si qua fata sinant, iam tum tenditque fovetque.</p>
<p>Progeniem sed enim Troiano a sanguine duci</p>
<p n="20">audierat, Tyrias olim quae verteret arces;</p>
<p>hinc populum late regem belloque superbum</p>
<p>venturum excidio Libyae: sic volvere Parcas.</p>
<p>Id metuens, veterisque memor Saturnia belli,</p>
<p>prima quod ad Troiam pro caris gesserat Argis</p>
<p n="25">necdum etiam causae irarum saevique dolores</p>
<p>exciderant animo: manet alta mente repostum</p>
<p>iudicium Paridis spretaeque iniuria formae,</p>
<p>et genus invisum, et rapti Ganymedis honores.</p>
<p>His accensa super, iactatos aequore toto</p>
<p n="30">Troas, reliquias Danaum atque immitis Achilli,</p>
<p>arcebat longe Latio, multosque per annos</p>
<p>errabant, acti fatis, maria omnia circum.</p>
<p>Tantae molis erat Romanam condere gentem!</p>
<milestone ed="p" n="34" unit="card"/>
<p>Vix e conspectu Siculae telluris in altum</p>
<p n="35">vela dabant laeti, et spumas salis aere ruebant,</p>
<p>cum Iuno, aeternum servans sub pectore volnus,</p>
<p>haec secum: Mene incepto desistere victam,</p>
<p>nec posse Italia Teucrorum avertere regem?</p>
<p>Quippe vetor fatis. Pallasne exurere classem</p>
<p n="40">Argivum atque ipsos potuit submergere ponto,</p>
<p>unius ob noxam et furias Aiacis Oilei?</p>
<p>Ipsa, Iovis rapidum iaculata e nubibus ignem,</p>
<p>disiecitque rates evertitque aequora ventis,</p>
<p>illum expirantem transfixo pectore flammas</p>
<p n="45">turbine corripuit scopuloque infixit acuto.</p>
<p>Ast ego, quae divom incedo regina, Iovisque</p>
<p>et soror et coniunx, una cum gente tot annos</p>
<p>bella gero!  Et quisquam numen Iunonis adoret</p>
<p>praeterea, aut supplex aris imponet honorem?</p>
<milestone ed="p" n="50" unit="card"/>
<p n="50">Talia flammato secum dea corde volutans</p>
<p>nimborum in patriam, loca feta furentibus austris,</p>
<p>Aeoliam venit. Hic vasto rex Aeolus antro</p>
<p>luctantes ventos tempestatesque sonoras</p>
<p>imperio premit ac vinclis et carcere frenat.</p>
<p n="55">Illi indignantes magno cum murmure montis</p>
<p>circum claustra fremunt; celsa sedet Aeolus arce</p>
<p>sceptra tenens, mollitque animos et temperat iras.</p>
<p>Ni faciat, maria ac terras caelumque profundum</p>
<p>quippe ferant rapidi secum verrantque per auras.</p>
<p n="60">Sed pater omnipotens speluncis abdidit atris,</p>
<p>hoc metuens, molemque et montis insuper altos</p>
<p>imposuit, regemque dedit, qui foedere certo</p>
<p>et premere et laxas sciret dare iussus habenas.</p>
<p>Ad quem tum Iuno supplex his vocibus usa est:</p>
<milestone ed="p" n="65" unit="card"/>
<p n="65">Aeole, namque tibi divom pater atque hominum rex</p>
<p>et mulcere dedit fluctus et tollere vento,</p>
<p>gens inimica mihi Tyrrhenum navigat aequor,</p>
<p>Ilium in Italiam portans victosque Penates:</p>
<p>incute vim ventis submersasque obrue puppes,</p>
<p n="70">aut age diversos et disiice corpora ponto.</p>
<p>Sunt mihi bis septem praestanti corpore nymphae,</p>
<p>quarum quae forma pulcherrima Deiopea,</p>
<p>conubio iungam stabili propriamque dicabo,</p>
<p>omnis ut tecum meritis pro talibus annos</p>
<p n="75">exigat, et pulchra faciat te prole parentem.</p>
<milestone ed="p" n="76" unit="card"/>
<p>Aeolus haec contra: Tuus, O regina, quid optes</p>
<p>explorare labor; mihi iussa capessere fas est.</p>
<p>Tu mihi, quodcumque hoc regni, tu sceptra Iovemque</p>
<p>concilias, tu das epulis accumbere divom,</p>
<p n="80">nimborumque facis tempestatumque potentem.</p>
<milestone ed="p" n="81" unit="card"/>
<p>Haec ubi dicta, cavum conversa cuspide montem</p>
<p>impulit in latus: ac venti, velut agmine facto,</p>
<p>qua data porta, ruunt et terras turbine perflant.</p>
<p>Incubuere mari, totumque a sedibus imis</p>
<p n="85">una Eurusque Notusque ruunt creberque procellis</p>
<p>Africus, et vastos volvunt ad litora fluctus.</p>
<p>Insequitur clamorque virum stridorque rudentum.</p>
<p>Eripiunt subito nubes caelumque diemque</p>
<p>Teucrorum ex oculis; ponto nox incubat atra.</p>
<p n="90">Intonuere poli, et crebris micat ignibus aether,</p>
<p>praesentemque viris intentant omnia mortem.</p>
<p>Extemplo Aeneae solvuntur frigore membra:</p>
<p>ingemit, et duplicis tendens ad sidera palmas</p>
<p>talia voce refert: O terque quaterque beati,</p>
<p n="95">quis ante ora patrum Troiae sub moenibus altis</p>
<p>contigit oppetere! O Danaum fortissime gentis</p>
<p>Tydide! Mene Iliacis occumbere campis</p>
<p>non potuisse, tuaque animam hanc effundere dextra,</p>
<p>saevus ubi Aeacidae telo iacet Hector, ubi ingens</p>
<p n="100">Sarpedon, ubi tot Simois correpta sub undis</p>
<p>scuta virum galeasque et fortia corpora volvit?</p>
<milestone ed="p" n="102" unit="card"/>
<p>Talia iactanti stridens Aquilone procella</p>
<p>velum adversa ferit, fluctusque ad sidera tollit.</p>
<p>Franguntur remi; tum prora avertit, et undis</p>
<p n="105">dat latus; insequitur cumulo praeruptus aquae mons.</p>
<p>Hi summo in fluctu pendent; his unda dehiscens</p>
<p>terram inter fluctus aperit; furit aestus harenis.</p>
<p>Tris Notus abreptas in saxa latentia torquet</p>
<p>saxa vocant Itali mediis quae in fluctibus aras</p>
<p n="110">dorsum immane mari summo; tris Eurus ab alto</p>
<p>in brevia et Syrtis urguet, miserabile visu,</p>
<p>inliditque vadis atque aggere cingit harenae.</p>
<p>Unam, quae Lycios fidumque vehebat Oronten,</p>
<p>ipsius ante oculos ingens a vertice pontus</p>
<p n="115">in puppim ferit: excutitur pronusque magister</p>
<p>volvitur in caput; ast illam ter fluctus ibidem</p>
<p>torquet agens circum, et rapidus vorat aequore vortex.</p>
<p>Adparent rari nantes in gurgite vasto,</p>
<p>arma virum, tabulaeque, et Troia gaza per undas.</p>
<p n="120">Iam validam Ilionei navem, iam fortis Achati,</p>
<p>et qua vectus Abas, et qua grandaevus Aletes,</p>
<p>vicit hiems; laxis laterum compagibus omnes</p>
<p>accipiunt inimicum imbrem, rimisque fatiscunt.</p>
<milestone ed="p" n="124" unit="card"/>
<p>Interea magno misceri murmure pontum,</p>
<p n="125">emissamque hiemem sensit Neptunus, et imis</p>
<p>stagna refusa vadis, graviter commotus; et alto</p>
<p>prospiciens, summa placidum caput extulit unda.</p>
<p>Disiectam Aeneae, toto videt aequore classem,</p>
<p>fluctibus oppressos Troas caelique ruina,</p>
<p n="130">nec latuere doli fratrem Iunonis et irae.</p>
<p>Eurum ad se Zephyrumque vocat, dehinc talia fatur:</p>
<milestone ed="p" n="132" unit="card"/>
<p>Tantane vos generis tenuit fiducia vestri?</p>
<p>Iam caelum terramque meo sine numine, venti,</p>
<p>miscere, et tantas audetis tollere moles?</p>
<p n="135">Quos egosed motos praestat componere fluctus.</p>
<p>Post mihi non simili poena commissa luetis.</p>
<p>Maturate fugam, regique haec dicite vestro:</p>
<p>non illi imperium pelagi saevumque tridentem,</p>
<p>sed mihi sorte datum. Tenet ille immania saxa,</p>
<p n="140">vestras, Eure, domos; illa se iactet in aula</p>
<p>Aeolus, et clauso ventorum carcere regnet.</p>
<milestone ed="p" n="142" unit="card"/>
<p>Sic ait, et dicto citius tumida aequora placat,</p>
<p>collectasque fugat nubes, solemque reducit.</p>
<p>Cymothoe simul et Triton adnixus acuto</p>
<p n="145">detrudunt navis scopulo; levat ipse tridenti;</p>
<p>et vastas aperit syrtis, et temperat aequor,</p>
<p>atque rotis summas levibus perlabitur undas.</p>
<p>Ac veluti magno in populo cum saepe coorta est</p>
<p>seditio, saevitque animis ignobile volgus,</p>
<p n="150">iamque faces et saxa volantfuror arma ministrat;</p>
<p>tum, pietate gravem ac meritis si forte virum quem</p>
<p>conspexere, silent, arrectisque auribus adstant;</p>
<p>ille regit dictis animos, et pectora mulcet,</p>
<p>sic cunctus pelagi cecidit fragor, aequora postquam</p>
<p n="155">prospiciens genitor caeloque invectus aperto</p>
<p>flectit equos, curruque volans dat lora secundo.</p>
<milestone ed="p" n="157" unit="card"/>
<p>Defessi Aeneadae, quae proxima litora, cursu</p>
<p>contendunt petere, et Libyae vertuntur ad oras.</p>
<p>Est in secessu longo locus: insula portum</p>
<p n="160">efficit obiectu laterum, quibus omnis ab alto</p>
<p>frangitur inque sinus scindit sese unda reductos.</p>
<p>Hinc atque hinc vastae rupes geminique minantur</p>
<p>in caelum scopuli, quorum sub vertice late</p>
<p>aequora tuta silent; tum silvis scaena coruscis</p>
<p n="165">desuper horrentique atrum nemus imminet umbra.</p>
<p>Fronte sub adversa scopulis pendentibus antrum,</p>
<p>intus aquae dulces vivoque sedilia saxo,</p>
<p>nympharum domus: hic fessas non vincula navis</p>
<p>ulla tenent, unco non alligat ancora morsu.</p>
<p n="170">Huc septem Aeneas collectis navibus omni</p>
<p>ex numero subit; ac magno telluris amore</p>
<p>egressi optata potiuntur Troes harena,</p>
<p>et sale tabentis artus in litore ponunt.</p>
<p>Ac primum silici scintillam excudit Achates,</p>
<p n="175">succepitque ignem foliis, atque arida circum</p>
<p>nutrimenta dedit, rapuitque in fomite flammam.</p>
<p>Tum Cererem corruptam undis Cerealiaque arma</p>
<p>expediunt fessi rerum, frugesque receptas</p>
<p>et torrere parant flammis et frangere saxo.</p>
<milestone ed="p" n="180" unit="card"/>
<p n="180">Aeneas scopulum interea conscendit, et omnem</p>
<p>prospectum late pelago petit, Anthea si quem</p>
<p>iactatum vento videat Phrygiasque biremis,</p>
<p>aut Capyn, aut celsis in puppibus arma Caici.</p>
<p>Navem in conspectu nullam, tris litore cervos</p>
<p n="185">prospicit errantis; hos tota armenta sequuntur</p>
<p>a tergo, et longum per vallis pascitur agmen.</p>
<p>Constitit hic, arcumque manu celerisque sagittas</p>
<p>corripuit, fidus quae tela gerebat Achates;</p>
<p>ductoresque ipsos primum, capita alta ferentis</p>
<p n="190">cornibus arboreis, sternit, tum volgus, et omnem</p>
<p>miscet agens telis nemora inter frondea turbam;</p>
<p>nec prius absistit, quam septem ingentia victor</p>
<p>corpora fundat humi, et numerum cum navibus aequet.</p>
<p>Hinc portum petit, et socios partitur in omnes.</p>
<p n="195">Vina bonus quae deinde cadis onerarat Acestes</p>
<p>litore Trinacrio dederatque abeuntibus heros,</p>
<p>dividit, et dictis maerentia pectora mulcet:</p>
<milestone ed="p" n="198" unit="card"/>
<p>O sociineque enim ignari sumus ante malorum</p>
<p>O passi graviora, dabit deus his quoque finem.</p>
<p n="200">Vos et Scyllaeam rabiem penitusque sonantis</p>
<p>accestis scopulos, vos et Cyclopea saxa</p>
<p>experti: revocate animos, maestumque timorem</p>
<p>mittite: forsan et haec olim meminisse iuvabit.</p>
<p>Per varios casus, per tot discrimina rerum</p>
<p n="205">tendimus in Latium; sedes ubi fata quietas</p>
<p>ostendunt; illic fas regna resurgere Troiae.</p>
<p>Durate, et vosmet rebus servate secundis.</p>
<milestone ed="p" n="208" unit="card"/>
<p>Talia voce refert, curisque ingentibus aeger</p>
<p>spem voltu simulat, premit altum corde dolorem.</p>
<p n="210">Illi se praedae accingunt, dapibusque futuris;</p>
<p>tergora deripiunt costis et viscera nudant;</p>
<p>pars in frusta secant veribusque trementia figunt;</p>
<p>litore aena locant alii, flammasque ministrant.</p>
<p>Tum victu revocant vires, fusique per herbam</p>
<p n="215">implentur veteris Bacchi pinguisque ferinae.</p>
<p>Postquam exempta fames epulis mensaeque remotae,</p>
<p>amissos longo socios sermone requirunt,</p>
<p>spemque metumque inter dubii, seu vivere credant,</p>
<p>sive extrema pati nec iam exaudire vocatos.</p>
<p n="220">Praecipue pius Aeneas nunc acris Oronti,</p>
<p>nunc Amyci casum gemit et crudelia secum</p>
<p>fata Lyci, fortemque Gyan, fortemque Cloanthum.</p>
<milestone ed="p" n="223" unit="card"/>
<p>Et iam finis erat, cum Iuppiter aethere summo</p>
<p>despiciens mare velivolum terrasque iacentis</p>
<p n="225">litoraque et latos populos, sic vertice caeli</p>
<p>constitit, et Libyae defixit lumina regnis.</p>
<p>Atque illum talis iactantem pectore curas</p>
<p>tristior et lacrimis oculos suffusa nitentis</p>
<p>adloquitur Venus: O qui res hominumque deumque</p>
<p n="230">aeternis regis imperiis, et fulmine terres,</p>
<p>quid meus Aeneas in te committere tantum,</p>
<p>quid Troes potuere, quibus, tot funera passis,</p>
<p>cunctus ob Italiam terrarum clauditur orbis?</p>
<p>Certe hinc Romanos olim, volventibus annis,</p>
<p n="235">hinc fore ductores, revocato a sanguine Teucri,</p>
<p>qui mare, qui terras omni dicione tenerent,</p>
<p>pollicitus, quae te, genitor, sententia vertit?</p>
<p>Hoc equidem occasum Troiae tristisque ruinas</p>
<p>solabar, fatis contraria fata rependens;</p>
<p n="240">nunc eadem fortuna viros tot casibus actos</p>
<p>insequitur. Quem das finem, rex magne, laborum?</p>
<p>Antenor potuit, mediis elapsus Achivis,</p>
<p>Illyricos penetrare sinus, atque intima tutus</p>
<p>regna Liburnorum, et fontem superare Timavi,</p>
<p n="245">unde per ora novem vasto cum murmure montis</p>
<p>it mare proruptum et pelago premit arva sonanti.</p>
<p>Hic tamen ille urbem Patavi sedesque locavit</p>
<p>Teucrorum, et genti nomen dedit, armaque fixit</p>
<p>Troia; nunc placida compostus pace quiescit:</p>
<p n="250">nos, tua progenies, caeli quibus adnuis arcem,</p>
<p>navibus (infandum!) amissis, unius ob iram</p>
<p>prodimur atque Italis longe disiungimur oris.</p>
<p>Hic pietatis honos? Sic nos in sceptra reponis?</p>
<milestone ed="p" n="254" unit="card"/>
<p>Olli subridens hominum sator atque deorum,</p>
<p n="255">voltu, quo caelum tempestatesque serenat,</p>
<p>oscula libavit natae, dehinc talia fatur:</p>
<p>Parce metu, Cytherea: manent immota tuorum</p>
<p>fata tibi; cernes urbem et promissa Lavini</p>
<p>moenia, sublimemque feres ad sidera caeli</p>
<p n="260">magnanimum Aenean; neque me sententia vertit.</p>
<p>Hic tibi (fabor enim, quando haec te cura remordet,</p>
<p>longius et volvens fatorum arcana movebo)</p>
<p>bellum ingens geret Italia, populosque feroces</p>
<p>contundet, moresque viris et moenia ponet,</p>
<p n="265">tertia dum Latio regnantem viderit aestas,</p>
<p>ternaque transierint Rutulis hiberna subactis.</p>
<p>At puer Ascanius, cui nunc cognomen Iulo</p>
<p>additur,Ilus erat, dum res stetit Ilia regno,</p>
<p>triginta magnos volvendis mensibus orbis</p>
<p n="270">imperio explebit, regnumque ab sede Lavini</p>
<p>transferet, et longam multa vi muniet Albam.</p>
<milestone ed="p" n="272" unit="card"/>
<p>Hic iam ter centum totos regnabitur annos</p>
<p>gente sub Hectorea, donec regina sacerdos,</p>
<p>Marte gravis, geminam partu dabit Ilia prolem.</p>
<p n="275">Inde lupae fulvo nutricis tegmine laetus</p>
<p>Romulus excipiet gentem, et Mavortia condet</p>
<p>moenia, Romanosque suo de nomine dicet.</p>
<p>His ego nec metas rerum nec tempora pono;</p>
<p>imperium sine fine dedi. Quin aspera Iuno,</p>
<p n="280">quae mare nunc terrasque metu caelumque fatigat,</p>
<p>consilia in melius referet, mecumque fovebit</p>
<p>Romanos rerum dominos gentemque togatam:</p>
<p>sic placitum. Veniet lustris labentibus aetas,</p>
<p>cum domus Assaraci Phthiam clarasque Mycenas</p>
<p n="285">servitio premet, ac victis dominabitur Argis.</p>
<p>Nascetur pulchra Troianus origine Caesar,</p>
<p>imperium oceano, famam qui terminet astris,</p>
<p>Iulius, a magno demissum nomen Iulo.</p>
<p>Hunc tu olim caelo, spoliis Orientis onustum,</p>
<p n="290">accipies secura; vocabitur hic quoque votis.</p>
<p>Aspera tum positis mitescent saecula bellis;</p>
<p>cana Fides, et Vesta, Remo cum fratre Quirinus,</p>
<p>iura dabunt; dirae ferro et compagibus artis</p>
<p>claudentur Belli portae; Furor impius intus,</p>
<p n="295">saeva sedens super arma, et centum vinctus aenis</p>
<p>post tergum nodis, fremet horridus ore cruento.</p>
<milestone ed="p" n="297" unit="card"/>
<p>Haec ait, et Maia genitum demittit ab alto,</p>
<p>ut terrae, utque novae pateant Karthaginis arces</p>
<p>hospitio Teucris, ne fati nescia Dido</p>
<p n="300">finibus arceret: volat ille per aera magnum</p>
<p>remigio alarum, ac Libyae citus adstitit oris.</p>
<p>Et iam iussa facit, ponuntque ferocia Poeni</p>
<p>corda volente deo; in primis regina quietum</p>
<p>accipit in Teucros animum mentemque benignam.</p>
<milestone ed="p" n="305" unit="card"/>
<p n="305">At pius Aeneas, per noctem plurima volvens,</p>
<p>ut primum lux alma data est, exire locosque</p>
<p>explorare novos, quas vento accesserit oras,</p>
<p>qui teneant, nam inculta videt, hominesne feraene,</p>
<p>quaerere constituit, sociisque exacta referre</p>
<p n="310">Classem in convexo nemorum sub rupe cavata</p>
<p>arboribus clausam circum atque horrentibus umbris</p>
<p>occulit; ipse uno graditur comitatus Achate,</p>
<p>bina manu lato crispans hastilia ferro.</p>
<p>Cui mater media sese tulit obvia silva,</p>
<p n="315">virginis os habitumque gerens, et virginis arma</p>
<p>Spartanae, vel qualis equos Threissa fatigat</p>
<p>Harpalyce, volucremque fuga praevertitur Hebrum.</p>
<p>Namque umeris de more habilem suspenderat arcum</p>
<p>venatrix, dederatque comam diffundere ventis,</p>
<p n="320">nuda genu, nodoque sinus collecta fluentis.</p>
<p>Ac prior, Heus inquit iuvenes, monstrate mearum</p>
<p>vidistis si quam hic errantem forte sororum,</p>
<p>succinctam pharetra et maculosae tegmine lyncis,</p>
<p>aut spumantis apri cursum clamore prementem.</p>
<milestone ed="p" n="325" unit="card"/>
<p n="325">Sic Venus; et Veneris contra sic filius orsus:</p>
<p>Nulla tuarum audita mihi neque visa sororum</p>
<p>O quam te memorem, virgo? Namque haud tibi voltus</p>
<p>mortalis, nec vox hominem sonat: O, dea certe</p>
<p>an Phoebi soror? an nympharum sanguinis una?</p>
<p n="330">sis felix, nostrumque leves, quaecumque, laborem,</p>
<p>et, quo sub caelo tandem, quibus orbis in oris</p>
<p>iactemur, doceas. Ignari hominumque locorumque</p>
<p>erramus, vento huc vastis et fluctibus acti:</p>
<p>multa tibi ante aras nostra cadet hostia dextra.</p>
<milestone ed="p" n="335" unit="card"/>
<p n="335">Tum Venus: Haud equidem tali me dignor honore;</p>
<p>virginibus Tyriis mos est gestare pharetram,</p>
<p>purpureoque alte suras vincire cothurno.</p>
<p>Punica regna vides, Tyrios et Agenoris urbem;</p>
<p>sed fines Libyci, genus intractabile bello.</p>
<p n="340">Imperium Dido Tyria regit urbe profecta,</p>
<p>germanum fugiens. Longa est iniuria, longae</p>
<p>ambages; sed summa sequar fastigia rerum.</p>
<p>Huic coniunx Sychaeus erat, ditissimus agri</p>
<p>Phoenicum, et magno miserae dilectus amore,</p>
<p n="345">cui pater intactam dederat, primisque iugarat</p>
<p>ominibus. Sed regna Tyri germanus habebat</p>
<p>Pygmalion, scelere ante alios immanior omnes.</p>
<p>Quos inter medius venit furor. Ille Sychaeum</p>
<p>impius ante aras, atque auri caecus amore,</p>
<p n="350">clam ferro incautum superat, securus amorum</p>
<p>germanae; factumque diu celavit, et aegram,</p>
<p>multa malus simulans, vana spe lusit amantem.</p>
<p>Ipsa sed in somnis inhumati venit imago</p>
<p>coniugis, ora modis attollens pallida miris,</p>
<p n="355">crudeles aras traiectaque pectora ferro</p>
<p>nudavit, caecumque domus scelus omne retexit.</p>
<p>Tum celerare fugam patriaque excedere suadet,</p>
<p>auxiliumque viae veteres tellure recludit</p>
<p>thesauros, ignotum argenti pondus et auri.</p>
<p n="360">His commota fugam Dido sociosque parabat:</p>
<p>conveniunt, quibus aut odium crudele tyranni</p>
<p>aut metus acer erat; navis, quae forte paratae,</p>
<p>corripiunt, onerantque auro: portantur avari</p>
<p>Pygmalionis opes pelago; dux femina facti.</p>
<p n="365">Devenere locos, ubi nunc ingentia cernis</p>
<p>moenia surgentemque novae Karthaginis arcem,</p>
<p>mercatique solum, facti de nomine Byrsam,</p>
<p>taurino quantum possent circumdare tergo.</p>
<p>Sed vos qui tandem, quibus aut venistis ab oris,</p>
<p n="370">quove tenetis iter? Quaerenti talibus ille</p>
<p>suspirans, imoque trahens a pectore vocem:</p>
<milestone ed="p" n="372" unit="card"/>
<p>O dea, si prima repetens ab origine pergam,</p>
<p>et vacet annalis nostrorum audire laborum,</p>
<p>ante diem clauso componat Vesper Olympo.</p>
<p n="375">Nos Troia antiqua, si vestras forte per auris</p>
<p>Troiae nomen iit, diversa per aequora vectos</p>
<p>forte sua Libycis tempestas adpulit oris.</p>
<p>Sum pius Aeneas, raptos qui ex hoste Penates</p>
<p>classe veho mecum, fama super aethera notus.</p>
<p n="380">Italiam quaero patriam et genus ab Iove summo.</p>
<p>Bis denis Phrygium conscendi navibus aequor,</p>
<p>matre dea monstrante viam, data fata secutus;</p>
<p>vix septem convolsae undis Euroque supersunt.</p>
<p>Ipse ignotus, egens, Libyae deserta peragro,</p>
<p n="385">Europa atque Asia pulsus. Nec plura querentem</p>
<p>passa Venus medio sic interfata dolore est:</p>
<milestone ed="p" n="387" unit="card"/>
<p>Quisquis es, haud, credo, invisus caelestibus auras</p>
<p>vitalis carpis, Tyriam qui adveneris urbem.</p>
<p>Perge modo, atque hinc te reginae ad limina perfer,</p>
<p n="390">Namque tibi reduces socios classemque relatam</p>
<p>nuntio, et in tutum versis aquilonibus actam,</p>
<p>ni frustra augurium vani docuere parentes.</p>
<p>Aspice bis senos laetantis agmine cycnos,</p>
<p>aetheria quos lapsa plaga Iovis ales aperto</p>
<p n="395">turbabat caelo; nunc terras ordine longo</p>
<p>aut capere, aut captas iam despectare videntur:</p>
<p>ut reduces illi ludunt stridentibus alis,</p>
<p>et coetu cinxere polum, cantusque dedere,</p>
<p>haud aliter puppesque tuae pubesque tuorum</p>
<p n="400">aut portum tenet aut pleno subit ostia velo.</p>
<p>Perge modo, et, qua te ducit via, dirige gressum.</p>
<milestone ed="p" n="402" unit="card"/>
<p>Dixit, et avertens rosea cervice refulsit,</p>
<p>ambrosiaeque comae divinum vertice odorem</p>
<p>spiravere, pedes vestis defluxit ad imos,</p>
<p n="405">et vera incessu patuit dea. Ille ubi matrem</p>
<p>adgnovit, tali fugientem est voce secutus:</p>
<p>Quid natum totiens, crudelis tu quoque, falsis</p>
<p>ludis imaginibus? Cur dextrae iungere dextram</p>
<p>non datur, ac veras audire et reddere voces?</p>
<p n="410">Talibus incusat, gressumque ad moenia tendit:</p>
<p>at Venus obscuro gradientes aere saepsit,</p>
<p>et multo nebulae circum dea fudit amictu,</p>
<p>cernere ne quis eos, neu quis contingere posset,</p>
<p>molirive moram, aut veniendi poscere causas.</p>
<p n="415">Ipsa Paphum sublimis abit, sedesque revisit</p>
<p>laeta suas, ubi templum illi, centumque Sabaeo</p>
<p>ture calent arae, sertisque recentibus halant.</p>
<milestone ed="p" n="418" unit="card"/>
<p>Corripuere viam interea, qua semita monstrat.</p>
<p>Iamque ascendebant collem, qui plurimus urbi</p>
<p n="420">imminet, adversasque adspectat desuper arces.</p>
<p>Miratur molem Aeneas, magalia quondam,</p>
<p>miratur portas strepitumque et strata viarum.</p>
<p>Instant ardentes Tyrii pars ducere muros,</p>
<p>molirique arcem et manibus subvolvere saxa,</p>
<p n="425">pars optare locum tecto et concludere sulco.</p>
<p>[Iura magistratusque legunt sanctumque senatum;]</p>
<p>hic portus alii effodiunt; hic alta theatris</p>
<p>fundamenta locant alii, immanisque columnas</p>
<p>rupibus excidunt, scaenis decora alta futuris.</p>
<p n="430">Qualis apes aestate nova per florea rura</p>
<p>exercet sub sole labor, cum gentis adultos</p>
<p>educunt fetus, aut cum liquentia mella</p>
<p>stipant et dulci distendunt nectare cellas,</p>
<p>aut onera accipiunt venientum, aut agmine facto</p>
<p n="435">ignavom fucos pecus a praesepibus arcent:</p>
<p>fervet opus, redolentque thymo fragrantia mella.</p>
<p>O fortunati, quorum iam moenia surgunt!</p>
<p>Aeneas ait, et fastigia suspicit urbis.</p>
<p>Infert se saeptus nebula, mirabile dictu,</p>
<p n="440">per medios, miscetque viris, neque cernitur ulli.</p>
<milestone ed="p" n="441" unit="card"/>
<p>Lucus in urbe fuit media, laetissimus umbra,</p>
<p>quo primum iactati undis et turbine Poeni</p>
<p>effodere loco signum, quod regia Iuno</p>
<p>monstrarat, caput acris equi; sic nam fore bello</p>
<p n="445">egregiam et facilem victu per saecula gentem.</p>
<p>Hic templum Iunoni ingens Sidonia Dido</p>
<p>condebat, donis opulentum et numine divae,</p>
<p>aerea cui gradibus surgebant limina, nexaeque</p>
<p>aere trabes, foribus cardo stridebat aenis.</p>
<p n="450">Hoc primum in luco nova res oblata timorem</p>
<p>leniit, hic primum Aeneas sperare salutem</p>
<p>ausus, et adflictis melius confidere rebus.</p>
<p>Namque sub ingenti lustrat dum singula templo,</p>
<p>reginam opperiens, dum, quae fortuna sit urbi,</p>
<p n="455">artificumque manus inter se operumque laborem</p>
<p>miratur, videt Iliacas ex ordine pugnas,</p>
<p>bellaque iam fama totum volgata per orbem,</p>
<p>Atridas, Priamumque, et saevum ambobus Achillem.</p>
<p>Constitit, et lacrimans, Quis iam locus inquit Achate,</p>
<p n="460">quae regio in terris nostri non plena laboris?</p>
<p>En Priamus! Sunt hic etiam sua praemia laudi;</p>
<p>sunt lacrimae rerum et mentem mortalia tangunt.</p>
<p>Solve metus; feret haec aliquam tibi fama salutem.</p>
<milestone ed="p" n="464" unit="card"/>
<p>Sic ait, atque animum pictura pascit inani,</p>
<p n="465">multa gemens, largoque umectat flumine voltum.</p>
<p>Namque videbat, uti bellantes Pergama circum</p>
<p>hac fugerent Graii, premeret Troiana iuventus,</p>
<p>hac Phryges, instaret curru cristatus Achilles.</p>
<p>Nec procul hinc Rhesi niveis tentoria velis</p>
<p n="470">adgnoscit lacrimans, primo quae prodita somno</p>
<p>Tydides multa vastabat caede cruentus,</p>
<p>ardentisque avertit equos in castra, prius quam</p>
<p>pabula gustassent Troiae Xanthumque bibissent.</p>
<p>Parte alia fugiens amissis Troilus armis,</p>
<p n="475">infelix puer atque impar congressus Achilli,</p>
<p>fertur equis, curruque haeret resupinus inani,</p>
<p>lora tenens tamen; huic cervixque comaeque trahuntur</p>
<p>per terram, et versa pulvis inscribitur hasta.</p>
<p>Interea ad templum non aequae Palladis ibant</p>
<p n="480">crinibus Iliades passis peplumque ferebant,</p>
<p>suppliciter tristes et tunsae pectora palmis;</p>
<p>diva solo fixos oculos aversa tenebat.</p>
<p>Ter circum Iliacos raptaverat Hectora muros,</p>
<p>exanimumque auro corpus vendebat Achilles.</p>
<p n="485">Tum vero ingentem gemitum dat pectore ab imo,</p>
<p>ut spolia, ut currus, utque ipsum corpus amici,</p>
<p>tendentemque manus Priamum conspexit inermis.</p>
<p>Se quoque principibus permixtum adgnovit Achivis,</p>
<p>Eoasque acies et nigri Memnonis arma.</p>
<p n="490">Ducit Amazonidum lunatis agmina peltis</p>
<p>Penthesilea furens, mediisque in milibus ardet,</p>
<p>aurea subnectens exsertae cingula mammae,</p>
<p>bellatrix, audetque viris concurrere virgo.</p>
<milestone ed="p" n="494" unit="card"/>
<p>Haec dum Dardanio Aeneae miranda videntur,</p>
<p n="495">dum stupet, obtutuque haeret defixus in uno,</p>
<p>regina ad templum, forma pulcherrima Dido,</p>
<p>incessit magna iuvenum stipante caterva.</p>
<p>Qualis in Eurotae ripis aut per iuga Cynthi</p>
<p>exercet Diana choros, quam mille secutae</p>
<p n="500">hinc atque hinc glomerantur oreades; illa pharetram</p>
<p>fert umero, gradiensque deas supereminet omnis:</p>
<p>Latonae tacitum pertemptant gaudia pectus:</p>
<p>talis erat Dido, talem se laeta ferebat</p>
<p>per medios, instans operi regnisque futuris.</p>
<p n="505">Tum foribus divae, media testudine templi,</p>
<p>saepta armis, solioque alte subnixa resedit.</p>
<p>Iura dabat legesque viris, operumque laborem</p>
<p>partibus aequabat iustis, aut sorte trahebat:</p>
<p>cum subito Aeneas concursu accedere magno</p>
<p n="510">Anthea Sergestumque videt fortemque Cloanthum,</p>
<p>Teucrorumque alios, ater quos aequore turbo</p>
<p>dispulerat penitusque alias avexerat oras.</p>
<p>Obstipuit simul ipse simul perculsus Achates</p>
<p>laetitiaque metuque; avidi coniungere dextras</p>
<p n="515">ardebant; sed res animos incognita turbat.</p>
<p>Dissimulant, et nube cava speculantur amicti,</p>
<p>quae fortuna viris, classem quo litore linquant,</p>
<p>quid veniant; cunctis nam lecti navibus ibant,</p>
<p>orantes veniam, et templum clamore petebant.</p>
<milestone ed="p" n="520" unit="card"/>
<p n="520">Postquam introgressi et coram data copia fandi,</p>
<p>maxumus Ilioneus placido sic pectore coepit:</p>
<p>O Regina, novam cui condere Iuppiter urbem</p>
<p>iustitiaque dedit gentis frenare superbas,</p>
<p>Troes te miseri, ventis maria omnia vecti,</p>
<p n="525">oramus, prohibe infandos a navibus ignis,</p>
<p>parce pio generi, et propius res aspice nostras.</p>
<p>Non nos aut ferro Libycos populare Penatis</p>
<p>venimus, aut raptas ad litora vertere praedas;</p>
<p>non ea vis animo, nec tanta superbia victis.</p>
<p n="530">Est locus, Hesperiam Grai cognomine dicunt,</p>
<p>terra antiqua, potens armis atque ubere glaebae;</p>
<p>Oenotri coluere viri; nunc fama minores</p>
<p>Italiam dixisse ducis de nomine gentem.</p>
<p part="Y">Hic cursus fuit:</p>
<p n="535">cum subito adsurgens fluctu nimbosus Orion</p>
<p>in vada caeca tulit, penitusque procacibus austris</p>
<p>perque undas, superante salo, perque invia saxa</p>
<p>dispulit; huc pauci vestris adnavimus oris.</p>
<p>Quod genus hoc hominum?  Quaeve hunc tam barbara morem</p>
<p n="540">permittit patria? Hospitio prohibemur harenae;</p>
<p>bella cient, primaque vetant consistere terra.</p>
<p>Si genus humanum et mortalia temnitis arma</p>
<p>at sperate deos memores fandi atque nefandi.</p>
<milestone ed="p" n="544" unit="card"/>
<p>Rex erat Aeneas nobis, quo iustior alter,</p>
<p n="545">nec pietate fuit, nec bello maior et armis.</p>
<p>Quem si fata virum servant, si vescitur aura</p>
<p>aetheria, neque adhuc crudelibus occubat umbris,</p>
<p>non metus; officio nec te certasse priorem</p>
<p>paeniteat. Sunt et Siculis regionibus urbes</p>
<p n="550">arvaque, Troianoque a sanguine clarus Acestes.</p>
<p>Quassatam ventis liceat subducere classem,</p>
<p>et silvis aptare trabes et stringere remos:</p>
<p>si datur Italiam, sociis et rege recepto,</p>
<p>tendere, ut Italiam laeti Latiumque petamus;</p>
<p n="555">sin absumpta salus, et te, pater optume Teucrum,</p>
<p>pontus habet Lybiae, nec spes iam restat Iuli,</p>
<p>at freta Sicaniae saltem sedesque paratas,</p>
<p>unde huc advecti, regemque petamus Acesten.</p>
<p>Talibus Ilioneus; cuncti simul ore fremebant</p>
<p part="Y" n="560">Dardanidae.</p>
<milestone ed="p" n="561" unit="card"/>
<p>Tum breviter Dido, voltum demissa, profatur:</p>
<p>Solvite corde metum, Teucri, secludite curas.</p>
<p>Res dura et regni novitas me talia cogunt</p>
<p>moliri, et late finis custode tueri.</p>
<p n="565">Quis genus Aeneadum, quis Troiae nesciat urbem,</p>
<p>virtutesque virosque, aut tanti incendia belli?</p>
<p>Non obtusa adeo gestamus pectora Poeni,</p>
<p>nec tam aversus equos Tyria Sol iungit ab urbe.</p>
<p>Seu vos Hesperiam magnam Saturniaque arva,</p>
<p n="570">sive Erycis finis regemque optatis Acesten,</p>
<p>auxilio tutos dimittam, opibusque iuvabo.</p>
<p>Voltis et his mecum pariter considere regnis;</p>
<p>urbem quam statuo vestra est, subducite navis;</p>
<p>Tros Tyriusque mihi nullo discrimine agetur.</p>
<p n="575">Atque utinam rex ipse Noto compulsus eodem</p>
<p>adforet Aeneas! Equidem per litora certos</p>
<p>dimittam et Libyae lustrare extrema iubebo,</p>
<p>si quibus eiectus silvis aut urbibus errat.</p>
<milestone ed="p" n="579" unit="card"/>
<p>His animum arrecti dictis et fortis Achates</p>
<p n="580">et pater Aeneas iamdudum erumpere nubem</p>
<p>ardebant. Prior Aenean compellat Achates:</p>
<p>Nate dea, quae nunc animo sententia surgit?</p>
<p>omnia tuta vides, classem sociosque receptos.</p>
<p>Unus abest, medio in fluctu quem vidimus ipsi</p>
<p n="585">submersum; dictis respondent cetera matris.</p>
<p>Vix ea fatus erat, cum circumfusa repente</p>
<p>scindit se nubes et in aethera purgat apertum.</p>
<p>Restitit Aeneas claraque in luce refulsit,</p>
<p>os umerosque deo similis; namque ipsa decoram</p>
<p n="590">caesariem nato genetrix lumenque iuventae</p>
<p>purpureum et laetos oculis adflarat honores:</p>
<p>quale manus addunt ebori decus, aut ubi flavo</p>
<p>argentum Pariusve lapis circumdatur auro.</p>
<p>Tum sic reginam adloquitur, cunctisque repente</p>
<p n="595">improvisus ait: Coram, quem quaeritis, adsum,</p>
<p>Troius Aeneas, Lybicis ereptus ab undis.</p>
<p>O sola infandos Troiae miserata labores,</p>
<p>quae nos, reliquias Danaum, terraeque marisque</p>
<p>omnibus exhaustos iam casibus, omnium egenos,</p>
<p n="600">urbe, domo, socias, grates persolvere dignas</p>
<p>non opis est nostrae, Dido, nec quicquid ubique est</p>
<p>gentis Dardaniae, magnum quae sparsa per orbem.</p>
<p>Di tibi, si qua pios respectant numina, si quid</p>
<p>usquam iustitia est et mens sibi conscia recti,</p>
<p n="605">praemia digna ferant. Quae te tam laeta tulerunt</p>
<p>saecula? Qui tanti talem genuere parentes?</p>
<p>In freta dum fluvii current, dum montibus umbrae</p>
<p>lustrabunt convexa, polus dum sidera pascet,</p>
<p>semper honos nomenque tuum laudesque manebunt,</p>
<p n="610">quae me cumque vocant terrae. Sic fatus, amicum</p>
<p>Ilionea petit dextra, laevaque Serestum,</p>
<p>post alios, fortemque Gyan fortemque Cloanthum.</p>
<milestone ed="p" n="613" unit="card"/>
<p>Obstipuit primo aspectu Sidonia Dido,</p>
<p>casu deinde viri tanto, et sic ore locuta est:</p>
<p n="615">Quis te, nate dea, per tanta pericula casus</p>
<p>insequitur? Quae vis immanibus applicat oris?</p>
<p>Tune ille Aeneas, quem Dardanio Anchisae</p>
<p>alma Venus Phrygii genuit Simoentis ad undam?</p>
<p>Atque equidem Teucrum memini Sidona venire</p>
<p n="620">finibus expulsum patriis, nova regna petentem</p>
<p>auxilio Beli; genitor tum Belus opimam</p>
<p>vastabat Cyprum, et victor dicione tenebat.</p>
<p>Tempore iam ex illo casus mihi cognitus urbis</p>
<p>Troianae nomenque tuum regesque Pelasgi.</p>
<p n="625">Ipse hostis Teucros insigni laude ferebat,</p>
<p>seque ortum antiqua Teucrorum ab stirpe volebat.</p>
<p>Quare agite, O tectis, iuvenes, succedite nostris.</p>
<p>Me quoque per multos similis fortuna labores</p>
<p>iactatam hac demum voluit consistere terra.</p>
<p n="630">Non ignara mali, miseris succurrere disco.</p>
<p>Sic memorat; simul Aenean in regia ducit</p>
<p>tecta, simul divom templis indicit honorem.</p>
<p>Nec minus interea sociis ad litora mittit</p>
<p>viginti tauros, magnorum horrentia centum</p>
<p n="635">terga suum, pinguis centum cum matribus agnos,</p>
<p part="Y">munera laetitiamque dii.</p>
<p>At domus interior regali splendida luxu</p>
<p>instruitur, mediisque parant convivia tectis:</p>
<p>arte laboratae vestes ostroque superbo,</p>
<p n="640">ingens argentum mensis, caelataque in auro</p>
<p>fortia facta patrum, series longissima rerum</p>
<p>per tot ducta viros antiqua ab origine gentis.</p>
<milestone ed="p" n="643" unit="card"/>
<p>Aeneas (neque enim patrius consistere mentem</p>
<p>passus amor) rapidum ad navis praemittit Achaten,</p>
<p n="645">Ascanio ferat haec, ipsumque ad moenia ducat;</p>
<p>omnis in Ascanio cari stat cura parentis.</p>
<p>Munera praeterea, Iliacis erepta ruinis,</p>
<p>ferre iubet, pallam signis auroque rigentem,</p>
<p>et circumtextum croceo velamen acantho,</p>
<p n="650">ornatus Argivae Helenae, quos illa Mycenis,</p>
<p>Pergama cum peteret inconcessosque hymenaeos,</p>
<p>extulerat, matris Ledae mirabile donum:</p>
<p>praeterea sceptrum, Ilione quod gesserat olim,</p>
<p>maxima natarum Priami, colloque monile</p>
<p n="655">bacatum, et duplicem gemmis auroque coronam.</p>
<p>Haec celerans ita ad naves tendebat Achates.</p>
<milestone ed="p" n="657" unit="card"/>
<p>At Cytherea novas artes, nova pectore versat</p>
<p>Consilia, ut faciem mutatus et ora Cupido</p>
<p>pro dulci Ascanio veniat, donisque furentem</p>
<p n="660">incendat reginam, atque ossibus implicet ignem;</p>
<p>quippe domum timet ambiguam Tyriosque bilinguis;</p>
<p>urit atrox Iuno, et sub noctem cura recursat.</p>
<p>Ergo his aligerum dictis adfatur Amorem:</p>
<p>Nate, meae vires, mea magna potentia solus,</p>
<p n="665">nate, patris summi qui tela Typhoia temnis,</p>
<p>ad te confugio et supplex tua numina posco.</p>
<p>Frater ut Aeneas pelago tuus omnia circum</p>
<p>litora iactetur odiis Iunonis iniquae,</p>
<p>nota tibi, et nostro doluisti saepe dolore.</p>
<p n="670">Hunc Phoenissa tenet Dido blandisque moratur</p>
<p>vocibus; et vereor, quo se Iunonia vertant</p>
<p>hospitia; haud tanto cessabit cardine rerum.</p>
<p>Quocirca capere ante dolis et cingere flamma</p>
<p>reginam meditor, ne quo se numine mutet,</p>
<p n="675">sed magno Aeneae mecum teneatur amore.</p>
<p>Qua facere id possis, nostram nunc accipe mentem.</p>
<p>Regius accitu cari genitoris ad urbem</p>
<p>Sidoniam puer ire parat, mea maxima cura,</p>
<p>dona ferens, pelago et flammis restantia Troiae:</p>
<p n="680">hunc ego sopitum somno super alta Cythera</p>
<p>aut super Idalium sacrata sede recondam,</p>
<p>ne qua scire dolos mediusve occurrere possit.</p>
<p>Tu faciem illius noctem non amplius unam</p>
<p>falle dolo, et notos pueri puer indue voltus,</p>
<p n="685">ut, cum te gremio accipiet laetissima Dido</p>
<p>regalis inter mensas laticemque Lyaeum,</p>
<p>cum dabit amplexus atque oscula dulcia figet,</p>
<p>occultum inspires ignem fallasque veneno.</p>
<p>Paret Amor dictis carae genetricis, et alas</p>
<p n="690">exuit, et gressu gaudens incedit Iuli.</p>
<p>At Venus Ascanio placidam per membra quietem</p>
<p>inrigat, et fotum gremio dea tollit in altos</p>
<p>Idaliae lucos, ubi mollis amaracus illum</p>
<p>floribus et dulci adspirans complectitur umbra.</p>
<milestone ed="p" n="695" unit="card"/>
<p n="695">Iamque ibat dicto parens et dona Cupido</p>
<p>regia portabat Tyriis, duce laetus Achate.</p>
<p>Cum venit, aulaeis iam se regina superbis</p>
<p>aurea composuit sponda mediamque locavit.</p>
<p>Iam pater Aeneas et iam Troiana iuventus</p>
<p n="700">conveniunt, stratoque super discumbitur ostro.</p>
<p>Dant famuli manibus lymphas, Cereremque canistris</p>
<p>expediunt, tonsisque ferunt mantelia villis.</p>
<p>Quinquaginta intus famulae, quibus ordine longam</p>
<p>cura penum struere, et flammis adolere Penatis;</p>
<p n="705">centum aliae totidemque pares aetate ministri,</p>
<p>qui dapibus mensas onerent et pocula ponant.</p>
<p>Nec non et Tyrii per limina laeta frequentes</p>
<p>convenere, toris iussi discumbere pictis.</p>
<p>Mirantur dona Aeneae, mirantur Iulum</p>
<p n="710">flagrantisque dei voltus simulataque verba,</p>
<p>[pallamque et pictum croceo velamen acantho.]</p>
<p>Praecipue infelix, pesti devota futurae,</p>
<p>expleri mentem nequit ardescitque tuendo</p>
<p>Phoenissa, et pariter puero donisque movetur.</p>
<p n="715">Ille ubi complexu Aeneae colloque pependit</p>
<p>et magnum falsi implevit genitoris amorem,</p>
<p>reginam petit haec oculis, haec pectore toto</p>
<p>haeret et interdum gremio fovet, inscia Dido,</p>
<p>insidat quantus miserae deus; at memor ille</p>
<p n="720">matris Acidaliae paulatim abolere Sychaeum</p>
<p>incipit, et vivo temptat praevertere amore</p>
<p>iam pridem resides animos desuetaque corda.</p>
<milestone ed="p" n="723" unit="card"/>
<p>Postquam prima quies epulis, mensaeque remotae,</p>
<p>crateras magnos statuunt et vina coronant.</p>
<p n="725">Fit strepitus tectis, vocemque per ampla volutant</p>
<p>atria; dependent lychni laquearibus aureis</p>
<p>incensi, et noctem flammis funalia vincunt.</p>
<p>Hic regina gravem gemmis auroque poposcit</p>
<p>implevitque mero pateram, quam Belus et omnes</p>
<p n="730">a Belo soliti; tum facta silentia tectis:</p>
<p>Iuppiter, hospitibus nam te dare iura loquuntur,</p>
<p>hunc laetum Tyriisque diem Troiaque profectis</p>
<p>esse velis, nostrosque huius meminisse minores.</p>
<p>Adsit laetitiae Bacchus dator, et bona Iuno;</p>
<p n="735">et vos, O, coetum, Tyrii, celebrate faventes.</p>
<p>Dixit, et in mensam laticum libavit honorem,</p>
<p>primaque, libato, summo tenus attigit ore,</p>
<p>tum Bitiae dedit increpitans; ille impiger hausit</p>
<p>spumantem pateram, et pleno se proluit auro</p>
<p n="740">post alii proceres. Cithara crinitus Iopas</p>
<p>personat aurata, docuit quem maximus Atlas.</p>
<p>Hic canit errantem lunam solisque labores;</p>
<p>unde hominum genus et pecudes; unde imber et ignes;</p>
<p>Arcturum pluviasque Hyadas geminosque Triones;</p>
<p n="745">quid tantum Oceano properent se tinguere soles</p>
<p>hiberni, vel quae tardis mora noctibus obstet.</p>
<p>Ingeminant plausu Tyrii, Troesque sequuntur.</p>
<p>Nec non et vario noctem sermone trahebat</p>
<p>infelix Dido, longumque bibebat amorem,</p>
<p n="750">multa super Priamo rogitans, super Hectore multa;</p>
<p>nunc quibus Aurorae venisset filius armis,</p>
<p>nunc quales Diomedis equi, nunc quantus Achilles.</p>
<p>Immo age, et a prima dic, hospes, origine nobis</p>
<p>insidias, inquit, Danaum, casusque tuorum,</p>
<p n="755">erroresque tuos; nam te iam septima portat</p>
<p>omnibus errantem terris et fluctibus aestas.</p></div1>
<div1 type="Book" n="2">
<milestone ed="p" n="1" unit="card"/>
<p>Conticuere omnes, intentique ora tenebant.</p>
<p>Inde toro pater Aeneas sic orsus ab alto:</p>
<p>Infandum, regina, iubes renovare dolorem,</p>
<p>Troianas ut opes et lamentabile regnum</p>
<p n="5">eruerint Danai; quaeque ipse miserrima vidi,</p>
<p>et quorum pars magna fui.  Quis talia fando</p>
<p>Myrmidonum Dolopumve aut duri miles Ulixi</p>
<p>temperet a lacrimis?  Et iam nox umida caelo</p>
<p>praecipitat, suadentque cadentia sidera somnos.</p>
<p n="10">Sed si tantus amor casus cognoscere nostros</p>
<p>et breviter Troiae supremum audire laborem,</p>
<p>quamquam animus meminisse horret, luctuque refugit,</p>
<p>incipiam.<milestone ed="P" unit="para"/>Fracti bello fatisque repulsi</p>
<p>ductores Danaum, tot iam labentibus annis,</p>
<p n="15">instar montis equum divina Palladis arte</p>
<p>aedificant, sectaque intexunt abiete costas:</p>
<p>votum pro reditu simulant; ea fama vagatur.</p>
<p>Huc delecta virum sortiti corpora furtim</p>
<p>includunt caeco lateri, penitusque cavernas</p>
<p n="20">ingentis uterumque armato milite complent.</p>
<milestone ed="p" n="21" unit="card"/>
<p>Est in conspectu Tenedos, notissima fama</p>
<p>insula, dives opum, Priami dum regna manebant,</p>
<p>nunc tantum sinus et statio male fida carinis:</p>
<p>huc se provecti deserto in litore condunt.</p>
<p n="25">Nos abiisse rati et vento petiisse Mycenas:</p>
<p>ergo omnis longo solvit se Teucria luctu;</p>
<p>panduntur portae; iuvat ire et Dorica castra</p>
<p>desertosque videre locos litusque relictum.</p>
<p>Hic Dolopum manus, hic saevus tendebat Achilles;</p>
<p n="30">classibus hic locus; hic acie certare solebant.</p>
<p>Pars stupet innuptae donum exitiale Minervae,</p>
<p>et molem mirantur equi; primusque Thymoetes</p>
<p>duci intra muros hortatur et arce locari,</p>
<p>sive dolo, seu iam Troiae sic fata ferebant.</p>
<p n="35">At Capys, et quorum melior sententia menti,</p>
<p>aut pelago Danaum insidias suspectaque dona</p>
<p>praecipitare iubent, subiectisque urere flammis,</p>
<p>aut terebrare cavas uteri et temptare latebras.</p>
<p>Scinditur incertum studia in contraria volgus.</p>
<milestone ed="p" n="40" unit="card"/>
<p n="40">Primus ibi ante omnis, magna comitante caterva,</p>
<p>Laocon ardens summa decurrit ab arce,</p>
<p>et procul: O miseri, quae tanta insania, cives?</p>
<p>Creditis avectos hostis?  Aut ulla putatis</p>
<p>dona carere dolis Danaum?  Sic notus Ulixes?</p>
<p n="45">aut hoc inclusi ligno occultantur Achivi,</p>
<p>aut haec in nostros fabricata est machina muros</p>
<p>inspectura domos venturaque desuper urbi,</p>
<p>aut aliquis latet error; equo ne credite, Teucri.</p>
<p>Quicquid id est, timeo Danaos et dona ferentis.</p>
<p n="50">Sic fatus, validis ingentem viribus hastam</p>
<p>in latus inque feri curvam compagibus alvum</p>
<p>contorsit: stetit illa tremens, uteroque recusso</p>
<p>insonuere cavae gemitumque dedere cavernae.</p>
<p>Et, si fata deum, si mens non laeva fuisset,</p>
<p n="55">impulerat ferro Argolicas foedare latebras,</p>
<p>Troiaque, nunc stares, Priamique arx alta, maneres.</p>
<milestone ed="p" n="57" unit="card"/>
<p>Ecce, manus iuvenem interea post terga revinctum</p>
<p>pastores magno ad regem clamore trahebant</p>
<p>Dardanidae, qui se ignotum venientibus ultro,</p>
<p n="60">hoc ipsum ut strueret Troiamque aperiret Achivis,</p>
<p>obtulerat, fidens animi atque in utrumque paratus,</p>
<p>seu versare dolos, seu certae occumbere morti.</p>
<p>Undique visendi studio Troiana iuventus</p>
<p>circumfusa ruit, certantque inludere capto.</p>
<p n="65">Accipe nunc Danaum insidias, et crimine ab uno</p>
<p part="Y">disce omnes.</p>
<p>Namque ut conspectu in medio turbatus, inermis</p>
<p>constitit atque oculis Phrygia agmina circumspexit:</p>
<p>Heu, quae nunc tellus inquit quae me aequora possunt</p>
<p n="70">accipere?  Aut quid iam misero mihi denique restat,</p>
<p>cui neque apud Danaos usquam locus, et super ipsi</p>
<p>Dardanidae infensi poenas cum sanguine poscunt?</p>
<p>Quo gemitu conversi animi, compressus et omnis</p>
<p>impetus.  Hortamur fari; quo sanguine cretus,</p>
<p n="75">quidve ferat, memoret, quae sit fiducia capto.</p>
<p>[Ille haec, deposita tandem formidine, fatur:]</p>
<milestone ed="p" n="77" unit="card"/>
<p>Cuncta equidem tibi, Rex, fuerit quodcumque, fatebor</p>
<p>vera, inquit; neque me Argolica de gente negabo:</p>
<p>hoc primum; nec, si miserum Fortuna Sinonem</p>
<p n="80">finxit, vanum etiam mendacemque improba finget.</p>
<p>Fando aliquod si forte tuas pervenit ad auris</p>
<p>Belidae nomen Palamedis et incluta fama</p>
<p>gloria, quem falsa sub proditione Pelasgi</p>
<p>insontem infando indicio, quia bella vetabat,</p>
<p n="85">demisere neci, nunc cassum lumine lugent.</p>
<p>Illi me comitem et consanguinitate propinquum</p>
<p>pauper in arma pater primis huc misit ab annis,</p>
<p>dum stabat regno incolumis regumque vigebat</p>
<p>consiliis, et nos aliquod nomenque decusque</p>
<p n="90">gessimus.  Invidia postquam pellacis Ulixi</p>
<p>haud ignota loquorsuperis concessit ab oris,</p>
<p>adflictus vitam in tenebris luctuque trahebam,</p>
<p>et casum insontis mecum indignabar amici.</p>
<p>Nec tacui demens, et me, fors si qua tulisset,</p>
<p n="95">si patrios umquam remeassem victor ad Argos,</p>
<p>promisi ultorem, et verbis odia aspera movi.</p>
<p>Hinc mihi prima mali labes, hinc semper Ulixes</p>
<p>criminibus terrere novis, hinc spargere voces</p>
<p>in volgum ambiguas, et quaerere conscius arma.</p>
<p n="100">Nec requievit enim, donec, Calchante ministro</p>
<p>sed quid ego haec autem nequiquam ingrata revolvo?</p>
<p>Quidve moror, si omnis uno ordine habetis Achivos,</p>
<p>idque audire sat est?  Iamdudum sumite poenas,</p>
<p>hoc Ithacus velit, et magno mercentur Atridae.</p>
<milestone ed="p" n="105" unit="card"/>
<p n="105">Tum vero ardemus scitari et quaerere causas,</p>
<p>ignari scelerum tantorum artisque Pelasgae.</p>
<p>Prosequitur pavitans, et ficto pectore fatur:</p>
<p>Saepe fugam Danai Troia cupiere relicta</p>
<p>moliri, et longo fessi discedere bello;</p>
<p n="110">fecissentque utinam!  Saepe illos aspera ponti</p>
<p>interclusit hiemps, et terruit Auster euntis.</p>
<p>Praecipue, cum iam hic trabibus contextus acernis</p>
<p>staret equus, toto sonuerunt aethere nimbi.</p>
<p>Suspensi Eurypylum scitantem oracula Phoebi</p>
<p n="115">mittimus, isque adytis haec tristia dicta reportat:</p>
<p>Sanguine placastis ventos et virgine caesa,</p>
<p>cum primum Iliacas, Danai, venistis ad oras;</p>
<p>sanguine quaerendi reditus, animaque litandum</p>
<p>Argolica. Volgi quae vox ut venit ad auris,</p>
<p n="120">obstipuere animi, gelidusque per ima cucurrit</p>
<p>ossa tremor, cui fata parent, quem poscat Apollo.</p>
<p>Hic Ithacus vatem magno Calchanta tumultu</p>
<p>protrahit in medios; quae sint ea numina divom,</p>
<p>flagitat; et mihi iam multi crudele canebant</p>
<p n="125">artificis scelus, et taciti ventura videbant.</p>
<p>Bis quinos silet ille dies, tectusque recusat</p>
<p>prodere voce sua quemquam aut opponere morti.</p>
<p>Vix tandem, magnis Ithaci clamoribus actus,</p>
<p>composito rumpit vocem, et me destinat arae.</p>
<p n="130">Adsensere omnes, et, quae sibi quisque timebat,</p>
<p>unius in miseri exitium conversa tulere.</p>
<p>Iamque dies infanda aderat; mihi sacra parari,</p>
<p>et salsae fruges, et circum tempora vittae:</p>
<p>eripui, fateor, leto me, et vincula rupi,</p>
<p n="135">limosoque lacu per noctem obscurus in ulva</p>
<p>delitui, dum vela darent, si forte dedissent.</p>
<p>Nec mihi iam patriam antiquam spes ulla videndi,</p>
<p>nec dulcis natos exoptatumque parentem;</p>
<p>quos illi fors et poenas ob nostra reposcent</p>
<p n="140">effugia, et culpam hanc miserorum morte piabunt.</p>
<p>Quod te per superos et conscia numina veri,</p>
<p>per si qua est quae restet adhuc mortalibus usquam</p>
<p>intemerata fides, oro, miserere laborum</p>
<p>tantorum, miserere animi non digna ferentis.</p>
<milestone ed="p" n="145" unit="card"/>
<p n="145">His lacrimis vitam damus, et miserescimus ultro.</p>
<p>Ipse viro primus manicas atque arta levari</p>
<p>vincla iubet Priamus, dictisque ita fatur amicis:</p>
<p>Quisquis es, amissos hinc iam obliviscere Graios;</p>
<p>noster eris, mihique haec edissere vera roganti:</p>
<p n="150">Quo molem hanc immanis equi statuere?  Quis auctor?</p>
<p>Quidve petunt?  Quae religio, aut quae machina belli?</p>
<p>Dixerat.  Ille, dolis instructus et arte Pelasga,</p>
<p>sustulit exutas vinclis ad sidera palmas:</p>
<p>Vos, aeterni ignes, et non violabile vestrum</p>
<p n="155">testor numen ait vos arae ensesque nefandi,</p>
<p>quos fugi, vittaeque deum, quas hostia gessi:</p>
<p>fas mihi Graiorum sacrata resolvere iura,</p>
<p>fas odisse viros, atque omnia ferre sub auras,</p>
<p>si qua tegunt; teneor patriae nec legibus ullis.</p>
<p n="160">Tu modo promissis maneas, servataque serves</p>
<p>Troia fidem, si vera feram, si magna rependam.</p>
<p>Omnis spes Danaum et coepti fiducia belli</p>
<p>Palladis auxiliis semper stetit.  Impius ex quo</p>
<p>Tydides sed enim scelerumque inventor Ulixes,</p>
<p n="165">fatale adgressi sacrato avellere templo</p>
<p>Palladium, caesis summae custodibus arcis,</p>
<p>corripuere sacram effigiem, manibusque cruentis</p>
<p>virgineas ausi divae contingere vittas;</p>
<p>ex illo fluere ac retro sublapsa referri</p>
<p n="170">spes Danaum, fractae vires, aversa deae mens.</p>
<p>Nec dubiis ea signa dedit Tritonia monstris.</p>
<p>Vix positum castris simulacrum, arsere coruscae</p>
<p>luminibus flammae arrectis, salsusque per artus</p>
<p>sudor iit, terque ipsa solomirabile dictu</p>
<p n="175">emicuit, parmamque ferens hastamque trementem.</p>
<p>Extemplo temptanda fuga canit aequora Calchas,</p>
<p>nec posse Argolicis exscindi Pergama telis,</p>
<p>omina ni repetant Argis, numenque reducant,</p>
<p>quod pelago et curvis secum avexere carinis.</p>
<p n="180">Et nunc, quod patrias vento petiere Mycenas,</p>
<p>arma deosque parant comites, pelagoque remenso</p>
<p>improvisi aderunt: ita digerit omina Calchas.</p>
<p>Hanc pro Palladio moniti, pro numine laeso</p>
<p>effigiem statuere, nefas quae triste piaret.</p>
<p n="185">Hanc tamen immensam Calchas attollere molem</p>
<p>roboribus textis caeloque educere iussit,</p>
<p>ne recipi portis, aut duci in moenia possit,</p>
<p>neu populum antiqua sub religione tueri.</p>
<p>Nam si vestra manus violasset dona Minervae,</p>
<p n="190">tum magnum exitium (quod di prius omen in ipsum</p>
<p>convertant!) Priami imperio Phrygibusque futurum;</p>
<p>sin manibus vestris vestram ascendisset in urbem,</p>
<p>ultro Asiam magno Pelopea ad moenia bello</p>
<p>venturam, et nostros ea fata manere nepotes.</p>
<milestone ed="p" n="195" unit="card"/>
<p n="195">Talibus insidiis periurique arte Sinonis</p>
<p>credita res, captique dolis lacrimisque coactis,</p>
<p>quos neque Tydides, nec Larisaeus Achilles,</p>
<p>non anni domuere decem, non mille carinae.</p>
<p>Hic aliud maius miseris multoque tremendum</p>
<p n="200">obicitur magis, atque improvida pectora turbat.</p>
<p>Laocon, ductus Neptuno sorte sacerdos,</p>
<p>sollemnis taurum ingentem mactabat ad aras.</p>
<p>Ecce autem gemini a Tenedo tranquilla per alta</p>
<p>horresco referensimmensis orbibus angues</p>
<p n="205">incumbunt pelago, pariterque ad litora tendunt;</p>
<p>pectora quorum inter fluctus arrecta iubaeque</p>
<p>sanguineae superant undas; pars cetera pontum</p>
<p>pone legit, sinuatque immensa volumine terga.</p>
<p>Fit sonitus spumante salo; iamque arva tenebant,</p>
<p n="210">ardentisque oculos suffecti sanguine et igni,</p>
<p>sibila lambebant linguis vibrantibus ora.</p>
<p>Diffugimus visu exsangues: illi agmine certo</p>
<p>Laoconta petunt; et primum parva duorum</p>
<p>corpora natorum serpens amplexus uterque</p>
<p n="215">implicat, et miseros morsu depascitur artus;</p>
<p>post ipsum auxilio subeuntem ac tela ferentem</p>
<p>corripiunt, spirisque ligant ingentibus; et iam</p>
<p>bis medium amplexi, bis collo squamea circum</p>
<p>terga dati, superant capite et cervicibus altis.</p>
<p n="220">Ille simul manibus tendit divellere nodos,</p>
<p>perfusus sanie vittas atroque veneno,</p>
<p>clamores simul horrendos ad sidera tollit:</p>
<p>quales mugitus, fugit cum saucius aram</p>
<p>taurus, et incertam excussit cervice securim.</p>
<p n="225">At gemini lapsu delubra ad summa dracones</p>
<p>effugiunt saevaeque petunt Tritonidis arcem,</p>
<p>sub pedibusque deae clipeique sub orbe teguntur.</p>
<p>Tum vero tremefacta novus per pectora cunctis</p>
<p>insinuat pavor, et scelus expendisse merentem</p>
<p n="230">Laoconta ferunt, sacrum qui cuspide robur</p>
<p>laeserit, et tergo sceleratam intorserit hastam.</p>
<p>Ducendum ad sedes simulacrum orandaque divae</p>
<p part="Y">numina conclamant.</p>
<milestone ed="p" n="234" unit="card"/>
<p>Dividimus muros et moenia pandimus urbis.</p>
<p n="235">Accingunt omnes operi, pedibusque rotarum</p>
<p>subiciunt lapsus, et stuppea vincula collo</p>
<p>intendunt: scandit fatalis machina muros,</p>
<p>feta armis.  Pueri circum innuptaeque puellae</p>
<p>sacra canunt, funemque manu contingere gaudent.</p>
<p n="240">Illa subit, mediaeque minans inlabitur urbi.</p>
<p>O patria, O divom domus Ilium, et incluta bello</p>
<p>moenia Dardanidum, quater ipso in limine portae</p>
<p>substitit, atque utero sonitum quater arma dedere:</p>
<p>instamus tamen inmemores caecique furore,</p>
<p n="245">et monstrum infelix sacrata sistimus arce.</p>
<p>Tunc etiam fatis aperit Cassandra futuris</p>
<p>ora, dei iussu non umquam credita Teucris.</p>
<p>Nos delubra deum miseri, quibus ultimus esset</p>
<p>ille dies, festa velamus fronde per urbem.</p>
<milestone ed="p" n="250" unit="card"/>
<p n="250">Vertitur interea caelum et ruit oceano nox,</p>
<p>involvens umbra magna terramque polumque</p>
<p>Myrmidonumque dolos; fusi per moenia Teucri</p>
<p>conticuere, sopor fessos complectitur artus:</p>
<p>et iam Argiva phalanx instructis navibus ibat</p>
<p n="255">a Tenedo tacitae per amica silentia lunae</p>
<p>litora nota petens, flammas cum regia puppis</p>
<p>extulerat, fatisque deum defensus iniquis</p>
<p>inclusos utero Danaos et pinea furtim</p>
<p>laxat claustra Sinon.  Illos patefactus ad auras</p>
<p n="260">reddit equus, laetique cavo se robore promunt</p>
<p>Thessandrus Sthenelusque duces, et dirus Ulixes,</p>
<p>demissum lapsi per funem, Acamasque, Thoasque,</p>
<p>Pelidesque Neoptolemus, primusque Machaon,</p>
<p>et Menelaus, et ipse doli fabricator Epeos.</p>
<p n="265">Invadunt urbem somno vinoque sepultam;</p>
<p>caeduntur vigiles, portisque patentibus omnis</p>
<p>accipiunt socios atque agmina conscia iungunt.</p>
<milestone ed="p" n="268" unit="card"/>
<p>Tempus erat, quo prima quies mortalibus aegris</p>
<p>incipit, et dono divom gratissima serpit.</p>
<p n="270">In somnis, ecce, ante oculos maestissimus Hector</p>
<p>visus adesse mihi, largosque effundere fletus,</p>
<p>raptatus bigis, ut quondam, aterque cruento</p>
<p>pulvere, perque pedes traiectus lora tumentis.</p>
<p>Ei mihi, qualis erat, quantum mutatus ab illo</p>
<p n="275">Hectore, qui redit exuvias indutus Achilli,</p>
<p>vel Danaum Phrygios iaculatus puppibus ignis,</p>
<p>squalentem barbam et concretos sanguine crinis</p>
<p>volneraque illa gerens, quae circum plurima muros</p>
<p>accepit patrios.  Ultro flens ipse videbar</p>
<p n="280">Compellare virum et maestas expromere voces:</p>
<p>O lux Dardaniae, spes O fidissima Teucrum,</p>
<p>quae tantae tenuere morae?  Quibus Hector ab oris</p>
<p>exspectate venis?  Ut te post multa tuorum</p>
<p>funera, post varios hominumque urbisque labores</p>
<p n="285">defessi aspicimus!  Quae causa indigna serenos</p>
<p>foedavit voltus?  Aut cur haec volnera cerno?</p>
<p>Ille nihil, nec me quaerentem vana moratur,</p>
<p>sed graviter gemitus imo de pectore ducens,</p>
<p>Heu fuge, nate dea, teque his, ait, eripe flammis.</p>
<p n="290">Hostis habet muros; ruit alto a culmine Troia.</p>
<p>Sat patriae Priamoque datum: si Pergama dextra</p>
<p>defendi possent, etiam hac defensa fuissent.</p>
<p>Sacra suosque tibi commendat Troia penatis:</p>
<p>hos cape fatorum comites, his moenia quaere</p>
<p n="295">magna, pererrato statues quae denique ponto.</p>
<p>Sic ait, et manibus vittas Vestamque potentem</p>
<p>aeternumque adytis effert penetralibus ignem.</p>
<milestone ed="p" n="298" unit="card"/>
<p>Diverso interea miscentur moenia luctu,</p>
<p>et magis atque magis, quamquam secreta parentis</p>
<p n="300">Anchisae domus arboribusque obtecta recessit,</p>
<p>clarescunt sonitus, armorumque ingruit horror.</p>
<p>Excutior somno, et summi fastigia tecti</p>
<p>ascensu supero, atque arrectis auribus adsto:</p>
<p>in segetem veluti cum flamma furentibus austris</p>
<p n="305">incidit, aut rapidus montano flumine torrens</p>
<p>sternit agros, sternit sata laeta boumque labores,</p>
<p>praecipitisque trahit silvas, stupet inscius alto</p>
<p>accipiens sonitum saxi de vertice pastor.</p>
<p>Tum vero manifesta fides, Danaumque patescunt</p>
<p n="310">insidiae.  Iam Deiphobi dedit ampla ruinam</p>
<p>Volcano superante domus; iam proxumus ardet</p>
<p>Ucalegon; Sigea igni freta lata relucent.</p>
<p>Exoritur clamorque virum clangorque tubarum.</p>
<p>Arma amens capio; nec sat rationis in armis,</p>
<p n="315">sed glomerare manum bello et concurrere in arcem</p>
<p>cum sociis ardent animi; furor iraque mentem</p>
<p>praecipitant, pulchrumque mori succurrit in armis.</p>
<milestone ed="p" n="318" unit="card"/>
<p>Ecce autem telis Panthus elapsus Achivom,</p>
<p>Panthus Othryades, arcis Phoebique sacerdos,</p>
<p n="320">sacra manu victosque deos parvumque nepotem</p>
<p>ipse trahit, cursuque amens ad limina tendit.</p>
<p>Quo res summa, loco, Panthu?  Quam prendimus arcem?</p>
<p>Vix ea fatus eram, gemitu cum talia reddit:</p>
<p>Venit summa dies et ineluctabile tempus</p>
<p n="325">Dardaniae: fuimus Troes, fuit Ilium et ingens</p>
<p>gloria Teucrorum; ferus omnia Iuppiter Argos</p>
<p>transtulit; incensa Danai dominantur in urbe.</p>
<p>Arduus armatos mediis in moenibus adstans</p>
<p>fundit equus, victorque Sinon incendia miscet</p>
<p n="330">insultans; portis alii bipatentibus adsunt,</p>
<p>milia quot magnis umquam venere Mycenis;</p>
<p>obsedere alii telis angusta viarum</p>
<p>oppositi; stat ferri acies mucrone corusco</p>
<p>stricta, parata neci; vix primi proelia temptant</p>
<p n="335">portarum vigiles, et caeco Marte resistunt.</p>
<p>Talibus Othryadae dictis et numine divom</p>
<p>in flammas et in arma feror, quo tristis Erinys,</p>
<p>quo fremitus vocat et sublatus ad aethera clamor.</p>
<p>Addunt se socios Rhipeus et maximus armis</p>
<p n="340">Epytus oblati per lunam Hypanisque Dymasque,</p>
<p>et lateri adglomerant nostro, iuvenisque Coroebus,</p>
<p>Mygdonides: illis ad Troiam forte diebus</p>
<p>venerat, insano Cassandrae incensus amore,</p>
<p>et gener auxilium Priamo Phrygibusque ferebat,</p>
<p n="345">infelix, qui non sponsae praecepta furentis</p>
<p part="Y">audierit.</p>
<milestone ed="p" n="347" unit="card"/>
<p>Quos ubi confertos audere in proelia vidi,</p>
<p>incipio super his: Iuvenes, fortissima frustra</p>
<p>pectora, si vobis audentem extrema cupido</p>
<p n="350">certa sequi, quae sit rebus fortuna videtis:</p>
<p>excessere omnes, adytis arisque relictis,</p>
<p>di, quibus imperium hoc steterat; succurritis urbi</p>
<p>incensae; moriamur et in media arma ruamus.</p>
<p>Una salus victis, nullam sperare salutem.</p>
<p n="355">Sic animis iuvenum furor additus: inde, lupi ceu</p>
<p>raptores atra in nebula, quos improba ventris</p>
<p>exegit caecos rabies, catulique relicti</p>
<p>faucibus exspectant siccis, per tela, per hostis</p>
<p>vadimus haud dubiam in mortem, mediaeque tenemus</p>
<p n="360">urbis iter; nox atra cava circumvolat umbra.</p>
<p>Quis cladem illius noctis, quis funera fando</p>
<p>explicet, aut possit lacrimis aequare labores?</p>
<p>Urbs antiqua ruit, multos dominata per annos;</p>
<p>plurima perque vias sternuntur inertia passim</p>
<p n="365">corpora, perque domos et religiosa deorum</p>
<p>limina.  Nec soli poenas dant sanguine Teucri;</p>
<p>quondam etiam victis redit in praecordia virtus</p>
<p>victoresque cadunt Danai: crudelis ubique</p>
<p>luctus, ubique pavor, et plurima mortis imago.</p>
<milestone ed="p" n="370" unit="card"/>
<p n="370">Primus se, Danaum magna comitante caterva,</p>
<p>Androgeos offert nobis, socia agmina credens</p>
<p>inscius, atque ultro verbis compellat amicis:</p>
<p>Festinate, viri: nam quae tam sera moratur</p>
<p>segnities?  Alii rapiunt incensa feruntque</p>
<p n="375">Pergama; vos celsis nunc primum a navibus itis.</p>
<p>Dixit, et extemplo, neque enim responsa dabantur</p>
<p>fida satis, sensit medios delapsus in hostis.</p>
<p>Obstipuit, retroque pedem cum voce repressit:</p>
<p>inprovisum aspris veluti qui sentibus anguem</p>
<p n="380">pressit humi nitens, trepidusque repente refugit</p>
<p>attollentem iras et caerula colla tumentem;</p>
<p>haud secus Androgeos visu tremefactus abibat.</p>
<p>Inruimus, densis et circumfundimur armis,</p>
<p>ignarosque loci passim et formidine captos</p>
<p n="385">sternimus: adspirat primo fortuna labori.</p>
<p>Atque hic successu exsultans animisque Coroebus,</p>
<p>O socii, qua prima inquit fortuna salutis</p>
<p>monstrat iter, quoque ostendit se dextra, sequamur</p>
<p>mutemus clipeos, Danaumque insignia nobis</p>
<p n="390">aptemus: dolus an virtus, quis in hoste requirat?</p>
<p>Arma dabunt ipsi. Sic fatus, deinde comantem</p>
<p>Androgei galeam clipeique insigne decorum</p>
<p>induitur, laterique Argivum accommodat ensem.</p>
<p>Hoc Rhipeus, hoc ipse Dymas omnisque iuventus</p>
<p n="395">laeta facit; spoliis se quisque recentibus armat.</p>
<p>Vadimus immixti Danais haud numine nostro,</p>
<p>multaque per caecam congressi proelia noctem</p>
<p>conserimus, multos Danaum demittimus Orco.</p>
<p>Diffugiunt alii ad navis, et litora cursu</p>
<p n="400">fida petunt: pars ingentem formidine turpi</p>
<p>scandunt rursus equum et nota conduntur in alvo.</p>
<milestone ed="p" n="402" unit="card"/>
<p>Heu nihil invitis fas quemquam fidere divis!</p>
<p>Ecce trahebatur passis Priamea virgo</p>
<p>crinibus a templo Cassandra adytisque Minervae,</p>
<p n="405">ad caelum tendens ardentia lumina frustra,</p>
<p>lumina, nam teneras arcebant vincula palmas.</p>
<p>Non tulit hanc speciem furiata mente Coroebus,</p>
<p>et sese medium iniecit periturus in agmen.</p>
<p>Consequimur cuncti et densis incurrimus armis.</p>
<p n="410">Hic primum ex alto delubri culmine telis</p>
<p>nostrorum obruimur, oriturque miserrima caedes</p>
<p>armorum facie et Graiarum errore iubarum.</p>
<p>Tum Danai gemitu atque ereptae virginis ira</p>
<p>undique collecti invadunt, acerrimus Aiax,</p>
<p n="415">et gemini Atridae, Dolopumque exercitus omnis;</p>
<p>adversi rupto ceu quondam turbine venti</p>
<p>confligunt, Zephyrusque Notusque et laetus Eois</p>
<p>Eurus equis; stridunt silvae, saevitque tridenti</p>
<p>spumeus atque imo Nereus ciet aequora fundo.</p>
<p n="420">Illi etiam, si quos obscura nocte per umbram</p>
<p>fudimus insidiis totaque agitavimus urbe,</p>
<p>apparent; primi clipeos mentitaque tela</p>
<p>adgnoscunt, atque ora sono discordia signant.</p>
<p>Ilicet obruimur numero; primusque Coroebus</p>
<p n="425">Penelei dextra divae armipotentis ad aram</p>
<p>procumbit; cadit et Rhipeus, iustissimus unus</p>
<p>qui fuit in Teucris et servantissimus aequi:</p>
<p>dis aliter visum; pereunt Hypanisque Dymasque</p>
<p>confixi a sociis; nec te tua plurima, Panthu,</p>
<p n="430">labentem pietas nec Apollinis infula texit.</p>
<p>Iliaci cineres et flamma extrema meorum,</p>
<p>testor, in occasu vestro nec tela nec ullas</p>
<p>vitavisse vices Danaum, et, si fata fuissent</p>
<p>ut caderem, meruisse manu.  Divellimur inde,</p>
<p n="435">Iphitus et Pelias mecum, quorum Iphitus aevo</p>
<p>iam gravior, Pelias et volnere tardus Ulixi;</p>
<p>protinus ad sedes Priami clamore vocati.</p>
<milestone ed="p" n="438" unit="card"/>
<p>Hic vero ingentem pugnam, ceu cetera nusquam</p>
<p>bella forent, nulli tota morerentur in urbe.</p>
<p n="440">Sic Martem indomitum, Danaosque ad tecta ruentis</p>
<p>cernimus, obsessumque acta testudine limen.</p>
<p>Haerent parietibus scalae, postisque sub ipsos</p>
<p>nituntur gradibus, clipeosque ad tela sinistris</p>
<p>protecti obiciunt, prensant fastigia dextris.</p>
<p n="445">Dardanidae contra turris ac tota domorum</p>
<p>culmina convellunt; his se, quando ultima cernunt,</p>
<p>extrema iam in morte parant defendere telis;</p>
<p>auratasque trabes, veterum decora alta parentum,</p>
<p>devolvunt; alii strictis mucronibus imas</p>
<p n="450">obsedere fores; has servant agmine denso.</p>
<p>Instaurati animi, regis succurrere tectis,</p>
<p>auxilioque levare viros, vimque addere victis.</p>
<milestone ed="p" n="453" unit="card"/>
<p>Limen erat caecaeque fores et pervius usus</p>
<p>tectorum inter se Priami, postesque relicti</p>
<p n="455">a tergo, infelix qua se, dum regna manebant,</p>
<p>saepius Andromache ferre incomitata solebat</p>
<p>ad soceros, et avo puerum Astyanacta trahebat.</p>
<p>Evado ad summi fastigia culminis, unde</p>
<p>tela manu miseri iactabant inrita Teucri.</p>
<p n="460">Turrim in praecipiti stantem summisque sub astra</p>
<p>eductam tectis, unde omnis Troia videri</p>
<p>et Danaum solitae naves et Achaia castra,</p>
<p>adgressi ferro circum, qua summa labantis</p>
<p>iuncturas tabulata dabant, convellimus altis</p>
<p n="465">sedibus, impulimusque; ea lapsa repente ruinam</p>
<p>cum sonitu trahit et Danaum super agmina late</p>
<p>incidit: ast alii subeunt, nec saxa, nec ullum</p>
<p>telorum interea cessat genus.</p>
<milestone ed="p" n="469" unit="card"/>
<p>Vestibulum ante ipsum primoque in limine Pyrrhus</p>
<p n="470">exsultat, telis et luce coruscus ana;</p>
<p>qualis ubi in lucem coluber mala gramina pastus</p>
<p>frigida sub terra tumidum quem bruma tegebat,</p>
<p>nunc, positis novus exuviis nitidusque iuventa,</p>
<p>lubrica convolvit sublato pectore terga</p>
<p n="475">arduus ad solem, et linguis micat ore trisulcis.</p>
<p>Una ingens Periphas et equorum agitator Achillis,</p>
<p>armiger Automedon, una omnis Scyria pubes</p>
<p>succedunt tecto, et flammas ad culmina iactant.</p>
<p>Ipse inter primos correpta dura bipenni</p>
<p n="480">limina perrumpit, postisque a cardine vellit</p>
<p>aeratos; iamque excisa trabe firma cavavit</p>
<p>robora, et ingentem lato dedit ore fenestram.</p>
<p>Adparet domus intus, et atria longa patescunt;</p>
<p>adparent Priami et veterum penetralia regum,</p>
<p n="485">armatosque vident stantis in limine primo.</p>
<p>At domus interior gemitu miseroque tumultu</p>
<p>miscetur, penitusque cavae plangoribus aedes</p>
<p>femineis ululant; ferit aurea sidera clamor.</p>
<p>Tum pavidae tectis matres ingentibus errant;</p>
<p n="490">amplexaeque tenent postis atque oscula figunt.</p>
<p>Instat vi patria Pyrrhus; nec claustra, neque ipsi</p>
<p>custodes sufferre valent; labat ariete crebro</p>
<p>ianua, et emoti procumbunt cardine postes.</p>
<p>Fit via vi; rumpunt aditus, primosque trucidant</p>
<p n="495">immissi Danai, et late loca milite complent.</p>
<p>Non sic, aggeribus ruptis cum spumeus amnis</p>
<p>exiit, oppositasque evicit gurgite moles,</p>
<p>fertur in arva furens cumulo, camposque per omnis</p>
<p>cum stabulis armenta trahit.  Vidi ipse furentem</p>
<p n="500">caede Neoptolemum geminosque in limine Atridas;</p>
<p>vidi Hecubam centumque nurus, Priamumque per aras</p>
<p>sanguine foedantem, quos ipse sacraverat, ignis.</p>
<p>Quinquaginta illi thalami, spes tanta nepotum,</p>
<p>barbarico postes auro spoliisque superbi,</p>
<p n="505">procubuere; tenent Danai, qua deficit ignis.</p>
<milestone ed="p" n="506" unit="card"/>
<p>Forsitan et Priami fuerint quae fata requiras.</p>
<p>Urbis uti captae casum convolsaque vidit</p>
<p>limina tectorum et medium in penetralibus hostem,</p>
<p>arma diu senior desueta trementibus aevo</p>
<p n="510">circumdat nequiquam umeris, et inutile ferrum</p>
<p>cingitur, ac densos fertur moriturus in hostis.</p>
<p>Aedibus in mediis nudoque sub aetheris axe</p>
<p>ingens ara fuit iuxtaque veterrima laurus,</p>
<p>incumbens arae atque umbra complexa Penatis.</p>
<p n="515">Hic Hecuba et natae nequiquam altaria circum,</p>
<p>praecipites atra ceu tempestate columbae,</p>
<p>condensae et divom amplexae simulacra sedebant.</p>
<p>Ipsum autem sumptis Priamum iuvenalibus armis</p>
<p>ut vidit, Quae mens tam dira, miserrime coniunx,</p>
<p n="520">impulit his cingi telis?  Aut quo ruis? inquit;</p>
<p>Non tali auxilio nec defensoribus istis</p>
<p>tempus eget, non, si ipse meus nunc adforet Hector.</p>
<p>Huc tandem concede; haec ara tuebitur omnis,</p>
<p>aut moriere simul. Sic ore effata recepit</p>
<p n="525">ad sese et sacra longaevum in sede locavit.</p>
<milestone ed="p" n="526" unit="card"/>
<p>Ecce autem elapsus Pyrrhi de caede Polites,</p>
<p>unus natorum Priami, per tela, per hostis</p>
<p>porticibus longis fugit, et vacua atria lustrat</p>
<p>saucius: illum ardens infesto volnere Pyrrhus</p>
<p n="530">insequitur, iam iamque manu tenet et premit hasta.</p>
<p>Ut tandem ante oculos evasit et ora parentum,</p>
<p>concidit, ac multo vitam cum sanguine fudit.</p>
<p>Hic Priamus, quamquam in media iam morte tenetur,</p>
<p>non tamen abstinuit, nec voci iraeque pepercit:</p>
<p n="535">At tibi pro scelere, exclamat, pro talibus ausis,</p>
<p>di, si qua est caelo pietas, quae talia curet,</p>
<p>persolvant grates dignas et praemia reddant</p>
<p>debita, qui nati coram me cernere letum</p>
<p>fecisti et patrios foedasti funere voltus.</p>
<p n="540">At non ille, satum quo te mentiris, Achilles</p>
<p>talis in hoste fuit Priamo; sed iura fidemque</p>
<p>supplicis erubuit, corpusque exsangue sepulchro</p>
<p>reddidit Hectoreum, meque in mea regna remisit.</p>
<p>Sic fatus senior, telumque imbelle sine ictu</p>
<p n="545">coniecit, rauco quod protinus aere repulsum</p>
<p>e summo clipei nequiquam umbone pependit.</p>
<p>Cui Pyrrhus: Referes ergo haec et nuntius ibis</p>
<p>Pelidae genitori; illi mea tristia facta</p>
<p>degeneremque Neoptolemum narrare memento.</p>
<p n="550">Nunc morere. Hoc dicens altaria ad ipsa trementem</p>
<p>traxit et in multo lapsantem sanguine nati,</p>
<p>implicuitque comam laeva, dextraque coruscum</p>
<p>extulit, ac lateri capulo tenus abdidit ensem.</p>
<p>Haec finis Priami fatorum; hic exitus illum</p>
<p n="555">sorte tulit, Troiam incensam et prolapsa videntem</p>
<p>Pergama, tot quondam populis terrisque superbum</p>
<p>regnatorem Asiae.  Iacet ingens litore truncus,</p>
<p>avolsumque umeris caput, et sine nomine corpus.</p>
<milestone ed="p" n="559" unit="card"/>
<p>At me tum primum saevus circumstetit horror</p>
<p n="560">Obstipui; subiit cari genitoris imago,</p>
<p>ut regem aequaevum crudeli volnere vidi</p>
<p>vitam exhalantem; subiit deserta Cresa,</p>
<p>et direpta domus, et parvi casus Iuli.</p>
<p>Respicio, et quae sit me circum copia lustro.</p>
<p n="565">Deseruere omnes defessi, et corpora saltu</p>
<p>ad terram misere aut ignibus aegra dedere.</p>
<milestone ed="p" n="567" unit="card"/>
<p>[Iamque adeo super unus eram, cum limina Vestae</p>
<p>servantem et tacitam secreta in sede latentem</p>
<p>Tyndarida aspicio: dant clara incendia lucem</p>
<p n="570">erranti passimque oculos per cuncta ferenti.</p>
<p>Illa sibi infestos eversa ob Pergama Teucros</p>
<p>et poenas Danaum et deserti coniugis iras</p>
<p>praemetuens, Troiae et patriae communis Erinys,</p>
<p>abdiderat sese atque aris invisa sedebat.</p>
<p n="575">Exarsere ignes animo; subit ira cadentem</p>
<p>ulcisci patriam et sceleratas sumere poenas.</p>
<p>Scilicet haec Spartam incolumis patriasque Mycenas</p>
<p>aspiciet, partoque ibit regina triumpho,</p>
<p>coniugiumque, domumque, patres, natosque videbit,</p>
<p n="580">Iliadum turba et Phrygiis comitata ministris?</p>
<p>Occiderit ferro Priamus, Troia arserit igni?</p>
<p>Dardanium totiens sudarit sanguine litus?</p>
<p>Non ita: namque etsi nullum memorabile nomen</p>
<p>feminea in poena est, nec habet victoria laudem,</p>
<p n="585">extinxisse nefas tamen et sumpsisse merentis</p>
<p>laudabor poenas, animumque explesse iuvabit</p>
<p>ultricis flammae, et cineres satiasse meorum.</p>
<milestone ed="p" n="588" unit="card"/>
<p>Talia iactabam, et furiata mente ferebar:]</p>
<p>cum mihi se, non ante oculis tam clara, videndam</p>
<p n="590">obtulit et pura per noctem in luce refulsit</p>
<p>alma parens, confessa deam, qualisque videri</p>
<p>caelicolis et quanta solet, dextraque prehensum</p>
<p>continuit, roseoque haec insuper addidit ore:</p>
<p>Nate, quis indomitas tantus dolor excitat iras?</p>
<p n="595">Quid furis, aut quonam nostri tibi cura recessit?</p>
<p>Non prius aspicies, ubi fessum aetate parentem</p>
<p>liqueris Anchisen; superet coniunxne Cresa,</p>
<p>Ascaniusque puer?  Quos omnes undique Graiae</p>
<p>circum errant acies, et, ni mea cura resistat,</p>
<p n="600">iam flammae tulerint inimicus et hauserit ensis.</p>
<p>Non tibi Tyndaridis facies invisa Lacaenae</p>
<p>culpatusve Paris: divom inclementia, divom,</p>
<p>has evertit opes sternitque a culmine Troiam.</p>
<p>Aspicenamque omnem, quae nunc obducta tuenti</p>
<p n="605">mortalis hebetat visus tibi et umida circum</p>
<p>caligat, nubem eripiam; tu ne qua parentis</p>
<p>iussa time, neu praeceptis parere recusa:</p>
<p>hic, ubi disiectas moles avolsaque saxis</p>
<p>saxa vides mixtoque undantem pulvere fumum.</p>
<p n="610">Neptunus muros magnoque emota tridenti</p>
<p>fundamenta quatit, totamque a sedibus urbem</p>
<p>eruit; hic Iuno Scaeas saevissima portas</p>
<p>prima tenet, sociumque furens a navibus agmen</p>
<p part="Y">ferro accincta vocat.</p>
<p n="615">Iam summas arces Tritonia, respice, Pallas</p>
<p>insedit, nimbo effulgens et Gorgone saeva.</p>
<p>Ipse pater Danais animos viresque secundas</p>
<p>sufficit, ipse deos in Dardana suscitat arma.</p>
<p>Eripe, nate, fugam, finemque impone labori.</p>
<p n="620">Nusquam abero, et tutum patrio te limine sistam.</p>
<p>Dixerat, et spissis noctis se condidit umbris.</p>
<p>Adparent dirae facies inimicaque Troiae</p>
<p part="Y">numina magna deum.</p>
<milestone ed="p" n="624" unit="card"/>
<p>Tum vero omne mihi visum considere in ignis</p>
<p n="625">Ilium et ex imo verti Neptunia Troia;</p>
<p>ac veluti summis antiquam in montibus ornum</p>
<p>cum ferro accisam crebrisque bipennibus instant</p>
<p>eruere agricolae certatim,illa usque minatur</p>
<p>et tremefacta comam concusso vertice nutat,</p>
<p n="630">volneribus donec paulatim evicta, supremum</p>
<p>congemuit, traxitque iugis avolsa ruinam.</p>
<p>Descendo, ac ducente deo flammam inter et hostis</p>
<p>expedior; dant tela locum, flammaeque recedunt.</p>
<milestone ed="p" n="634" unit="card"/>
<p>Atque ubi iam patriae perventum ad limina sedis</p>
<p n="635">antiquasque domos, genitor, quem tollere in altos</p>
<p>optabam primum montis primumque petebam,</p>
<p>abnegat excisa vitam producere Troia</p>
<p>exsiliumque pati.  Vos O, quibus integer aevi</p>
<p>sanguis, ait solidaeque suo stant robore vires,</p>
<p part="Y" n="640">vos agitate fugam:</p>
<p>me si caelicolae voluissent ducere vitam,</p>
<p>has mihi servassent sedes.  Satis una superque</p>
<p>vidimus exscidia et captae superavimus urbi.</p>
<p>Sic O, sic positum adfati discedite corpus.</p>
<p n="645">Ipse manu mortem inveniam; miserebitur hostis</p>
<p>exuviasque petet; facilis iactura sepulcri.</p>
<p>Iam pridem invisus divis et inutilis annos</p>
<p>demoror, ex quo me divom pater atque hominum rex</p>
<p>fulminis adflavit ventis et contigit igni.</p>
<milestone ed="p" n="650" unit="card"/>
<p n="650">Talia perstabat memorans, fixusque manebat.</p>
<p>Nos contra effusi lacrimis, coniunxque Cresa</p>
<p>Ascaniusque omnisque domus, ne vertere secum</p>
<p>cuncta pater fatoque urguenti incumbere vellet.</p>
<p>Abnegat, inceptoque et sedibus haeret in isdem.</p>
<p n="655">Rursus in arma feror, mortemque miserrimus opto:</p>
<p>nam quod consilium aut quae iam fortuna dabatur?</p>
<p>Mene efferre pedem, genitor, te posse relicto</p>
<p>sperasti, tantumque nefas patrio excidit ore?</p>
<p>Si nihil ex tanta Superis placet urbe relinqui,</p>
<p n="660">et sedet hoc animo, perituraeque addere Troiae</p>
<p>teque tuosque iuvat, patet isti ianua leto,</p>
<p>iamque aderit multo Priami de sanguine Pyrrhus,</p>
<p>natum ante ora patris, patrem qui obtruncat ad aras.</p>
<p>Hoc erat, alma parens, quod me per tela, per ignis</p>
<p n="665">eripis, ut mediis hostem in penetralibus, utque</p>
<p>Ascanium patremque meum iuxtaque Cresam</p>
<p>alterum in alterius mactatos sanguine cernam?</p>
<p>Arma, viri, ferte arma; vocat lux ultima victos.</p>
<p>Reddite me Danais; sinite instaurata revisam</p>
<p n="670">proelia: Numquam omnes hodie moriemur inulti.</p>
<milestone ed="p" n="671" unit="card"/>
<p>Hinc ferro accingor rursus clipeoque sinistram</p>
<p>insertabam aptans, meque extra tecta ferebam.</p>
<p>Ecce autem complexa pedes in limine coniunx</p>
<p>haerebat, parvumque patri tendebat Iulum:</p>
<p n="675">Si periturus abis, et nos rape in omnia tecum;</p>
<p>sin aliquam expertus sumptis spem ponis in armis,</p>
<p>hanc primum tutare domum.  Cui parvus Iulus,</p>
<p>cui pater et coniunx quondam tua dicta relinquor?</p>
<milestone ed="p" n="679" unit="card"/>
<p>Talia vociferans gemitu tectum omne replebat,</p>
<p n="680">cum subitum dictuque oritur mirabile monstrum.</p>
<p>Namque manus inter maestorumque ora parentum</p>
<p>ecce levis summo de vertice visus Iuli</p>
<p>fundere lumen apex, tactuque innoxia mollis</p>
<p>lambere flamma comas et circum tempora pasci.</p>
<p n="685">Nos pavidi trepidare metu, crinemque flagrantem</p>
<p>excutere et sanctos restinguere fontibus ignis.</p>
<p>At pater Anchises oculos ad sidera laetus</p>
<p>extulit, et caelo palmas cum voce tetendit:</p>
<p>Iuppiter omnipotens, precibus si flecteris ullis,</p>
<p n="690">aspice nos; hoc tantum, et, si pietate meremur,</p>
<p>da deinde auxilium, pater, atque haec omina firma.</p>
<milestone ed="p" n="692" unit="card"/>
<p>Vix ea fatus erat senior, subitoque fragore</p>
<p>intonuit laevum, et de caelo lapsa per umbras</p>
<p>stella facem ducens multa cum luce cucurrit.</p>
<p n="695">Illam, summa super labentem culmina tecti,</p>
<p>cernimus Idaea claram se condere silva</p>
<p>signantemque vias; tum longo limite sulcus</p>
<p>dat lucem, et late circum loca sulphure fumant.</p>
<p>Hic vero victus genitor se tollit ad auras,</p>
<p n="700">adfaturque deos et sanctum sidus adorat.</p>
<p>Iam iam nulla mora est; sequor et qua ducitis adsum.</p>
<p>Di patrii, servate domum, servate nepotem.</p>
<p>Vestrum hoc augurium, vestroque in numine Troia est.</p>
<p>Cedo equidem, nec, nate, tibi comes ire recuso.</p>
<p n="705">Dixerat ille; et iam per moenia clarior ignis</p>
<p>auditur, propiusque aestus incendia volvunt.</p>
<p>Ergo age, care pater, cervici imponere nostrae;</p>
<p>ipse subibo umeris, nec me labor iste gravabit:</p>
<p>quo res cumque cadent, unum et commune periclum,</p>
<p n="710">una salus ambobus erit.  Mihi parvus Iulus</p>
<p>sit comes, et longe servet vestigia coniunx:</p>
<p>vos, famuli, quae dicam, animis advertite vestris.</p>
<p>Est urbe egressis tumulus templumque vetustum</p>
<p>desertae Cereris, iuxtaque antiqua cupressus</p>
<p n="715">religione patrum multos servata per annos.</p>
<p>Hanc ex diverso sedem veniemus in unam.</p>
<p>Tu, genitor, cape sacra manu patriosque Penatis;</p>
<p>me, bello e tanto digressum et caede recenti,</p>
<p>attrectare nefas, donec me flumine vivo</p>
<p part="Y" n="720">abluero.</p>
<p>Haec fatus, latos umeros subiectaque colla</p>
<p>veste super fulvique insternor pelle leonis,</p>
<p>succedoque oneri; dextrae se parvus Iulus</p>
<p>implicuit sequiturque patrem non passibus aequis;</p>
<p n="725">pone subit coniunx: ferimur per opaca locorum;</p>
<p>et me, quem dudum non ulla iniecta movebant</p>
<p>tela neque adverso glomerati ex agmine Grai,</p>
<p>nunc omnes terrent aurae, sonus excitat omnis</p>
<p>suspensum et pariter comitique onerique timentem.</p>
<p n="730">Iamque propinquabam portis, omnemque videbar</p>
<p>evasisse viam, subito cum creber ad auris</p>
<p>visus adesse pedum sonitus, genitorque per umbram</p>
<p>prospiciens; Nate exclamat, fuge nate, propinquant.</p>
<p>Ardentis clipeos atque aera micantia cerno!</p>
<p n="735">Hic mihi nescio quod trepido male numen amicum</p>
<p>confusam eripuit mentem.  Namque avia cursu</p>
<p>dum sequor, et nota excedo regione viarum,</p>
<p>heu, misero coniunx fatone erepta Cresa</p>
<p>substitit, erravitne via, seu lassa resedit,</p>
<p n="740">incertum; nec post oculis est reddita nostris.</p>
<p>Nec prius amissam respexi animumque reflexi,</p>
<p>quam tumulum antiquae Cereris sedemque sacratam</p>
<p>venimus; hic demum collectis omnibus una</p>
<p>defuit, et comites natumque virumque fefellit.</p>
<p n="745">Quem non incusavi amens hominumque deorumque,</p>
<p>aut quid in eversa vidi crudelius urbe?</p>
<p>Ascanium Anchisenque patrem Teucrosque Penatis</p>
<p>commendo sociis et curva valle recondo;</p>
<p>ipse urbem repeto et cingor fulgentibus armis.</p>
<p n="750">Stat casus renovare omnis, omnemque reverti</p>
<p>per Troiam, et rursus caput obiectare periclis.</p>
<milestone ed="p" n="752" unit="card"/>
<p>Principio muros obscuraque limina portae,</p>
<p>qua gressum extuleram, repeto, et vestigia retro</p>
<p>observata sequor per noctem et lumine lustro.</p>
<p n="755">Horror ubique animo, simul ipsa silentia terrent.</p>
<p>Inde domum, si forte pedem, si forte tulisset,</p>
<p>me refero: inruerant Danai, et tectum omne tenebant.</p>
<p>Ilicet ignis edax summa ad fastigia vento</p>
<p>volvitur; exsuperant flammae, furit aestus ad auras.</p>
<p n="760">Procedo et Priami sedes arcemque reviso.</p>
<p>Et iam porticibus vacuis Iunonis asylo</p>
<p>custodes lecti Phoenix et dirus Ulixes</p>
<p>praedam adservabant.  Huc undique Troia gaza</p>
<p>incensis erepta adytis, mensaeque deorum,</p>
<p n="765">crateresque auro solidi, captivaque vestis</p>
<p>congeritur; pueri et pavidae longo ordine matres</p>
<p part="Y">stant circum.</p>
<p>Ausus quin etiam voces iactare per umbram</p>
<p>implevi clamore vias, maestusque Cresam</p>
<p n="770">nequiquam ingeminans iterumque iterumque vocavi.</p>
<p>Quaerenti et tectis urbis sine fine furenti</p>
<p>infelix simulacrum atque ipsius umbra Cresae</p>
<p>visa mihi ante oculos et nota maior imago.</p>
<p>Obstipui, steteruntque comae et vox faucibus haesit.</p>
<p n="775">[Tum sic adfari et curas his demere dictis :]</p>
<p>Quid tantum insano iuvat indulgere dolori,</p>
<p>O dulcis coniunx?  Non haec sine numine divom</p>
<p>eveniunt; nec te hinc comitem asportare Cresam</p>
<p>fas, aut ille sinit superi regnator Olympi.</p>
<p n="780">Longa tibi exsilia, et vastum maris aequor arandum,</p>
<p>et terram Hesperiam venies, ubi Lydius arva</p>
<p>inter opima virum leni fluit agmine Thybris:</p>
<p>illic res laetae regnumque et regia coniunx</p>
<p>parta tibi.  Lacrimas dilectae pelle Cresae.</p>
<p n="785">Non ego Myrmidonum sedes Dolopumve superbas</p>
<p>aspiciam, aut Graiis servitum matribus ibo,</p>
<p>Dardanis, et divae Veneris nurus.</p>
<p>Sed me magna deum genetrix his detinet oris:</p>
<p>iamque vale, et nati serva communis amorem.</p>
<p n="790">Haec ubi dicta dedit, lacrimantem et multa volentem</p>
<p>dicere deseruit, tenuisque recessit in auras.</p>
<p>Ter conatus ibi collo dare bracchia circum:</p>
<p>ter frustra comprensa manus effugit imago,</p>
<p>par levibus ventis volucrique simillima somno.</p>
<milestone ed="p" n="795" unit="card"/>
<p n="795">Sic demum socios consumpta nocte reviso.</p>
<p>Atque hic ingentem comitum adfluxisse novorum</p>
<p>invenio admirans numerum, matresque virosque,</p>
<p>collectam exsilio pubem, miserabile volgus.</p>
<p>Undique convenere, animis opibusque parati,</p>
<p n="800">in quascumque velim pelago deducere terras.</p>
<p>Iamque iugis summae surgebat Lucifer Idae</p>
<p>ducebatque diem, Danaique obsessa tenebant</p>
<p>limina portarum, nec spes opis ulla dabatur;</p>
<p>cessi, et sublato montes genitore petivi.</p></div1>
<div1 type="Book" n="3">
<milestone ed="p" n="1" unit="card"/>
<p>Postquam res Asiae Priamique evertere gentem</p>
<p>immeritam visum Superis, ceciditque superbum</p>
<p>Ilium, et omnis humo fumat Neptunia Troia,</p>
<p>diversa exsilia et desertas quaerere terras</p>
<p n="5">auguriis agimur divom, classemque sub ipsa</p>
<p>Antandro et Phrygiae molimur montibus Idae,</p>
<p>incerti, quo fata ferant, ubi sistere detur,</p>
<p>contrahimusque viros.  Vix prima inceperat aestas,</p>
<p>et pater Anchises dare fatis vela iubebat;</p>
<p n="10">litora cum patriae lacrimans portusque relinquo</p>
<p>et campos, ubi Troia fuit: feror exsul in altum</p>
<p>cum sociis natoque Penatibus et magnis dis.</p>
<milestone ed="p" n="13" unit="card"/>
<p>Terra procul vastis colitur Mavortia campis,</p>
<p>Thraces arant, acri quondam regnata Lycurgo,</p>
<p n="15">hospitium antiquum Troiae sociique Penates,</p>
<p>dum Fortuna fuit.  Feror huc, et litore curvo</p>
<p>moenia prima loco, fatis ingressus iniquis,</p>
<p>Aeneadasque meo nomen de nomine fingo.</p>
<milestone ed="p" n="19" unit="card"/>
<p>Sacra Dionaeae matri divisque ferebam</p>
<p n="20">auspicibus coeptorum operum, superoque nitentem</p>
<p>caelicolum regi mactabam in litore taurum.</p>
<p>Forte fuit iuxta tumulus, quo cornea summo</p>
<p>virgulta et densis hastilibus horrida myrtus.</p>
<p>Accessi, viridemque ab humo convellere silvam</p>
<p n="25">conatus, ramis tegerem ut frondentibus aras,</p>
<p>horrendum et dictu video mirabile monstrum.</p>
<p>Nam, quae prima solo ruptis radicibus arbos</p>
<p>vellitur, huic atro liquuntur sanguine guttae,</p>
<p>et terram tabo maculant.  Mihi frigidus horror</p>
<p n="30">membra quatit, gelidusque coit formidine sanguis.</p>
<p>Rursus et alterius lentum convellere vimen</p>
<p>insequor, et causas penitus temptare latentis:</p>
<p>ater et alterius sequitur de cortice sanguis.</p>
<p>Multa movens animo nymphas venerabar agrestis</p>
<p n="35">Gradivumque patrem, Geticis qui praesidet arvis,</p>
<p>rite secundarent visus omenque levarent.</p>
<p>Tertia sed postquam maiore hastilia nisu</p>
<p>adgredior, genibusque adversae obluctor harenae</p>
<p>eloquar, an sileam?gemitus lacrimabilis imo</p>
<p n="40">auditur tumulo, et vox reddita fertur ad auris:</p>
<p>Quid miserum, Aenea, laceras?  Iam parce sepulto;</p>
<p>parce pias scelerare manus.  Non me tibi Troia</p>
<p>externum tulit, aut cruor hic de stipite manat.</p>
<p>Heu, fuge crudelis terras, fuge litus avarum:</p>
<p n="45">nam Polydorus ego; hic confixum ferrea texit</p>
<p>telorum seges et iaculis increvit acutis.</p>
<p>Tum vero ancipiti mentem formidine pressus</p>
<p>obstipui, steteruntque comae et vox faucibus haesit.</p>
<milestone ed="p" n="49" unit="card"/>
<p>Hunc Polydorum auri quondam cum pondere magno</p>
<p n="50">infelix Priamus furtim mandarat alendum</p>
<p>Threicio regi, cum iam diffideret armis</p>
<p>Dardaniae, cingique urbem obsidione videret.</p>
<p>Ille, ut opes fractae Teucrum, et Fortuna recessit,</p>
<p>res Agamemnonias victriciaque arma secutus,</p>
<p n="55">fas omne abrumpit; Polydorum obtruncat, et auro</p>
<p>vi potitur.  Quid non mortalia pectora cogis,</p>
<p>auri sacra fames?  Postquam pavor ossa reliquit,</p>
<p>delectos populi ad proceres primumque parentem</p>
<p>monstra deum refero, et quae sit sententia posco.</p>
<p n="60">Omnibus idem animus, scelerata excedere terra,</p>
<p>linqui pollutum hospitium, et dare classibus austros.</p>
<p>Ergo instauramus Polydoro funus, et ingens</p>
<p>aggeritur tumulo tellus; stant Manibus arae,</p>
<p>caeruleis maestae vittis atraque cupresso,</p>
<p n="65">et circum Iliades crinem de more solutae;</p>
<p>inferimus tepido spumantia cymbia lacte</p>
<p>sanguinis et sacri pateras, animamque sepulchro</p>
<p>condimus, et magna supremum voce ciemus.</p>
<milestone ed="p" n="69" unit="card"/>
<p>Inde, ubi prima fides pelago, placataque venti</p>
<p n="70">dant maria et lenis crepitans vocat Auster in altum,</p>
<p>deducunt socii navis et litora complent:</p>
<p>provehimur portu, terraeque urbesque recedunt.</p>
<p>Sacra mari colitur medio gratissima tellus</p>
<p>Nereidum matri et Neptuno Aegaeo,</p>
<p n="75">quam pius arquitenens oras et litora circum</p>
<p>errantem Mycono e celsa Gyaroque revinxit,</p>
<p>immotamque coli dedit et contemnere ventos.</p>
<p>Huc feror; haec fessos tuto placidissima portu</p>
<p>accipit: egressi veneramur Apollinis urbem.</p>
<p n="80">Rex Anius, rex idem hominum Phoebique sacerdos</p>
<p>vittis et sacra redimitus tempora lauro,</p>
<p>occurrit; veterem Anchisen adgnovit amicum.</p>
<p>Iungimus hospitio dextras, et tecta subimus.</p>
<milestone ed="p" n="84" unit="card"/>
<p>Templa dei saxo venerabar structa vetusto:</p>
<p n="85">Da propriam, Thymbraee, domum; da moenia fessis</p>
<p>et genus et mansuram urbem; serva altera Troiae</p>
<p>Pergama, reliquias Danaum atque immitis Achilli.</p>
<p>Quem sequimur?  Quove ire iubes?  Ubi ponere sedes?</p>
<p>Da, pater, augurium, atque animis inlabere nostris.</p>
<milestone ed="p" n="90" unit="card"/>
<p n="90">Vix ea fatus eram: tremere omnia visa repente,</p>
<p>liminaque laurusque dei, totusque moveri</p>
<p>mons circum, et mugire adytis cortina reclusis.</p>
<p>Submissi petimus terram, et vox fertur ad auris:</p>
<p>Dardanidae duri, quae vos a stirpe parentum</p>
<p n="95">prima tulit tellus, eadem vos ubere laeto</p>
<p>accipiet reduces.  Antiquam exquirite matrem:</p>
<p>hic domus Aeneae cunctis dominabitur oris,</p>
<p>et nati natorum, et qui nascentur ab illis.</p>
<p>Haec Phoebus; mixtoque ingens exorta tumultu</p>
<p n="100">laetitia, et cuncti quae sint ea moenia quaerunt,</p>
<p>quo Phoebus vocet errantis iubeatque reverti?</p>
<p>Tum genitor, veterum volvens monumenta virorum,</p>
<p>Audite, O proceres ait et spes discite vestras:</p>
<p>Creta Iovis magni medio iacet insula ponto;</p>
<p n="105">mons Idaeus ubi, et gentis cunabula nostrae.</p>
<p>Centum urbes habitant magnas, uberrima regna;</p>
<p>maximus unde pater, si rite audita recordor,</p>
<p>Teucrus Rhoeteas primum est advectus in oras,</p>
<p>optavitque locum regno.  Nondum Ilium et arces</p>
<p n="110">Pergameae steterant; habitabant vallibus imis.</p>
<p>hinc mater cultrix Cybeli Corybantiaque aera</p>
<p>Idaeumque nemus; hinc fida silentia sacris,</p>
<p>et iuncti currum dominae subiere leones.</p>
<p>Ergo agite, et, divom ducunt qua iussa, sequamur;</p>
<p n="115">placemus ventos et Gnosia regna petamus.</p>
<p>Nec longo distant cursu; modo Iuppiter adsit,</p>
<p>tertia lux classem Cretaeis sistet in oris.</p>
<p>Sic fatus, meritos aris mactavit honores,</p>
<p>taurum Neptuno, taurum tibi, pulcher Apollo</p>
<p n="120">nigram Hiemi pecudem, Zephyris felicibus albam.</p>
<milestone ed="p" n="121" unit="card"/>
<p>Fama volat pulsum regnis cessisse paternis</p>
<p>Idomenea ducem, desertaque litora Cretae</p>
<p>hoste vacare domos, sedesque adstare relictas.</p>
<p>Linquimus Ortygiae portus, pelagoque volamus,</p>
<p n="125">bacchatamque iugis Naxon viridemque Donysam,</p>
<p>Olearon, niveamque Paron, sparsasque per aequor</p>
<p>Cycladas, et crebris legimus freta consita terris.</p>
<p>Nauticus exoritur vario certamine clamor;</p>
<p>hortantur socii: Cretam proavosque petamus!</p>
<p n="130">Prosequitur surgens a puppi ventus euntis</p>
<p>et tandem antiquis Curetum adlabimur oris.</p>
<p>Ergo avidus muros optatae molior urbis,</p>
<p>Pergameamque voco, et laetam cognomine gentem</p>
<p>hortor amare focos arcemque attollere tectis.</p>
<milestone ed="p" n="135" unit="card"/>
<p n="135">Iamque fere sicco subductae litore puppes;</p>
<p>conubiis arvisque novis operata iuventus;</p>
<p>iura domosque dabam: subito cum tabida membris,</p>
<p>corrupto caeli tractu, miserandaque venit</p>
<p>arboribusque satisque lues et letifer annus.</p>
<p n="140">Linquebant dulcis animas, aut aegra trahebant</p>
<p>corpora; tum sterilis exurere Sirius agros;</p>
<p>arebant herbae, et victum seges aegra negabat.</p>
<p>Rursus ad oraclum Ortygiae Phoebumque remenso</p>
<p>hortatur pater ire mari, veniamque precari:</p>
<p n="145">quam fessis finem rebus ferat; unde laborum</p>
<p>temptare auxilium iubeat; quo vertere cursus.</p>
<milestone ed="p" n="147" unit="card"/>
<p>Nox erat, et terris animalia somnus habebat:</p>
<p>effigies sacrae divom Phrygiique Penates,</p>
<p>quos mecum a Troia mediisque ex ignibus urbis</p>
<p n="150">extuleram, visi ante oculos adstare iacentis</p>
<p>in somnis, multo manifesti lumine, qua se</p>
<p>plena per insertas fundebat luna fenestras;</p>
<p>tum sic adfari et curas his demere dictis:</p>
<p>Quod tibi delato Ortygiam dicturus Apollo est,</p>
<p n="155">hic canit, et tua nos en ultro ad limina mittit.</p>
<p>Nos te, Dardania incensa, tuaque arma secuti,</p>
<p>nos tumidum sub te permensi classibus aequor,</p>
<p>idem venturos tollemus in astra nepotes,</p>
<p>imperiumque urbi dabimus: tu moenia magnis</p>
<p n="160">magna para, longumque fugae ne linque laborem.</p>
<p>Mutandae sedes: non haec tibi litora suasit</p>
<p>Delius, aut Cretae iussit considere Apollo.</p>
<p>Est locus, Hesperiam Grai cognomine dicunt,</p>
<p>terra antiqua, potens armis atque ubere glaebae;</p>
<p n="165">Oenotri coluere viri; nunc fama minores</p>
<p>Italiam dixisse ducis de nomine gentem:</p>
<p>hae nobis propriae sedes; hinc Dardanus ortus,</p>
<p>Iasiusque pater, genus a quo principe nostrum.</p>
<p>Surge age, et haec laetus longaevo dicta parenti</p>
<p n="170">haud dubitanda refer: Corythum terrasque requirat</p>
<p>Ausonias; Dictaea negat tibi Iuppiter arva.</p>
<p>Talibus attonitus visis et voce deorum</p>
<p>nec sopor illud erat, sed coram adgnoscere voltus</p>
<p>velatasque comas praesentiaque ora videbar;</p>
<p n="175">tum gelidus toto manabat corpore sudor</p>
<p>corripio e stratis corpus, tendoque supinas</p>
<p>ad caelum cum voce manus, et munera libo</p>
<p>intemerata focis.  Perfecto laetus honore</p>
<p>Anchisen facio certum, remque ordine pando.</p>
<p n="180">Adgnovit prolem ambiguam geminosque parentes,</p>
<p>seque novo veterum deceptum errore locorum.</p>
<p>Tum memorat: Nate, Iliacis exercite fatis,</p>
<p>sola mihi talis casus Cassandra canebat.</p>
<p>Nunc repeto haec generi portendere debita nostro,</p>
<p n="185">et saepe Hesperiam, saepe Itala regna vocare.</p>
<p>Sed quis ad Hesperiae venturos litora Teucros</p>
<p>crederet, aut quem tum vates Cassandra moveret?</p>
<p>Cedamus Phoebo, et moniti meliora sequamur.</p>
<p>Sic ait, et cuncti dicto paremus ovantes.</p>
<p n="190">Hanc quoque deserimus sedem, paucisque relictis</p>
<p>vela damus, vastumque cava trabe currimus aequor.</p>
<milestone ed="p" n="192" unit="card"/>
<p>Postquam altum tenuere rates, nec iam amplius ullae</p>
<p>adparent terrae, caelum undique et undique pontus,</p>
<p>tum mihi caeruleus supra caput adstitit imber,</p>
<p n="195">noctem hiememque ferens, et inhorruit unda tenebris.</p>
<p>Continuo venti volvunt mare, magnaque surgunt</p>
<p>aequora; dispersi iactamur gurgite vasto;</p>
<p>involvere diem nimbi, et nox umida caelum</p>
<p>abstulit; ingeminant abruptis nubibus ignes.</p>
<p n="200">Excutimur cursu, et caecis erramus in undis.</p>
<p>Ipse diem noctemque negat discernere caelo,</p>
<p>nec meminisse viae media Palinurus in unda.</p>
<p>Tris adeo incertos caeca caligine soles</p>
<p>erramus pelago, totidem sine sidere noctes.</p>
<p n="205">Quarto terra die primum se attollere tandem</p>
<p>visa, aperire procul montis, ac volvere fumum.</p>
<p>Vela cadunt, remis insurgimus; haud mora nautae</p>
<p>adnixi torquent spumas et caerula verrunt.</p>
<p>Servatum ex undis Strophadum me litora primum</p>
<p n="210">accipiunt; Strophades Graio stant nomine dictae,</p>
<p>insulae Ionio in magno, quas dira Celaeno</p>
<p>Harpyiaeque colunt aliae, Phineia postquam</p>
<p>clausa domus, mensasque metu liquere priores.</p>
<p>Tristius haud illis monstrum, nec saevior ulla</p>
<p n="215">pestis et ira deum Stygiis sese extulit undis.</p>
<p>Virginei volucrum voltus, foedissima ventris</p>
<p>proluvies, uncaeque manus, et pallida semper</p>
<p part="Y">ora fame.</p>
<p>Huc ubi delati portus intravimus, ecce</p>
<p n="220">laeta boum passim campis armenta videmus,</p>
<p>caprigenumque pecus nullo custode per herbas.</p>
<p>Inruimus ferro, et divos ipsumque vocamus</p>
<p>in partem praedamque Iovem; tum litore curvo</p>
<p>exstruimusque toros, dapibusque epulamur opimis.</p>
<p n="225">At subitae horrifico lapsu de montibus adsunt</p>
<p>Harpyiae, et magnis quatiunt clangoribus alas,</p>
<p>diripiuntque dapes, contactuque omnia foedant</p>
<p>immundo; tum vox taetrum dira inter odorem.</p>
<p>Rursum in secessu longo sub rupe cavata,</p>
<p n="230">arboribus clausi circum atque horrentibus umbris,</p>
<p>instruimus mensas arisque reponimus ignem:</p>
<p>rursum ex diverso caeli caecisque latebris</p>
<p>turba sonans praedam pedibus circumvolat uncis,</p>
<p>polluit ore dapes.  Sociis tunc, arma capessant,</p>
<p n="235">edico, et dira bellum cum gente gerendum.</p>
<p>Haud secus ac iussi faciunt, tectosque per herbam</p>
<p>disponunt enses et scuta latentia condunt.</p>
<p>Ergo ubi delapsae sonitum per curva dedere</p>
<p>litora, dat signum specula Misenus ab alta</p>
<p n="240">aere cavo.  Invadunt socii, et nova proelia temptant,</p>
<p>obscenas pelagi ferro foedare volucres:</p>
<p>sed neque vim plumis ullam nec volnera tergo</p>
<p>accipiunt, celerique fuga sub sidera lapsae</p>
<p>semesam praedam et vestigia foeda relinquunt.</p>
<p n="245">Una in praecelsa consedit rupe Celaeno,</p>
<p>infelix vates, rumpitque hanc pectore vocem:</p>
<p>Bellum etiam pro caede boum stratisque iuvencis,</p>
<p>Laomedontiadae, bellumne inferre paratis,</p>
<p>et patrio Harpyias insontis pellere regno?</p>
<p n="250">Accipite ergo animis atque haec mea figite dicta,</p>
<p>quae Phoebo pater omnipotens, mihi Phoebus Apollo</p>
<p>praedixit, vobis Furiarum ego maxuma pando.</p>
<p>Italiam cursu petitis, ventisque vocatis</p>
<p>ibitis Italiam, portusque intrare licebit;</p>
<p n="255">sed non ante datam cingetis moenibus urbem,</p>
<p>quam vos dira fames nostraeque iniuria caedis</p>
<p>ambesas subigat malis absumere mensas.</p>
<milestone ed="p" n="258" unit="card"/>
<p>Dixit, et in silvam pennis ablata refugit.</p>
<p>At sociis subita gelidus formidine sanguis</p>
<p n="260">deriguit; cecidere animi, nec iam amplius armis,</p>
<p>sed votis precibusque iubent exposcere pacem,</p>
<p>sive deae, seu sint dirae obscenaeque volucres.</p>
<p>Et pater Anchises passis de litore palmis</p>
<p>numina magna vocat, meritosque indicit honores:</p>
<p n="265">Di, prohibete minas; di, talem avertite casum,</p>
<p>et placidi servate pios! Tum litore funem</p>
<p>deripere, excussosque iubet laxare rudentes.</p>
<p>Tendunt vela Noti; fugimus spumantibus undis,</p>
<p>qua cursum ventusque gubernatorque vocabat.</p>
<p n="270">Iam medio adparet fluctu nemorosa Zacynthos</p>
<p>Dulichiumque Sameque et Neritos ardua saxis.</p>
<p>Effugimus scopulos Ithacae, Laertia regna,</p>
<p>et terram altricem saevi exsecramur Ulixi.</p>
<p>Mox et Leucatae nimbosa cacumina montis</p>
<p n="275">et formidatus nautis aperitur Apollo.</p>
<p>Hunc petimus fessi et parvae succedimus urbi;</p>
<p>ancora de prora iacitur, stant litore puppes.</p>
<milestone ed="p" n="278" unit="card"/>
<p>Ergo insperata tandem tellure potiti,</p>
<p>lustramurque Iovi votisque incendimus aras,</p>
<p n="280">Actiaque Iliacis celebramus litora ludis.</p>
<p>Exercent patrias oleo labente palaestras</p>
<p>nudati socii; iuvat evasisse tot urbes</p>
<p>Argolicas, mediosque fugam tenuisse per hostis.</p>
<p>Interea magnum sol circumvolvitur annum,</p>
<p n="285">et glacialis hiemps aquilonibus asperat undas.</p>
<p>Aere cavo clipeum.  magni gestamen Abantis,</p>
<p>postibus adversis figo, et rem carmine signo:</p>
<p>AENEAS HAEC DE DANAIS VICTORIBVS ARMA.</p>
<p>Linquere tum portus iubeo et considere transtris:</p>
<p n="290">certatim socii feriunt mare et aequora verrunt.</p>
<p>Protinus arias Phaeacum abscondimus arces,</p>
<p>litoraque Epiri legimus portuque subimus</p>
<p>Chaonio, et celsam Buthroti accedimus urbem.</p>
<milestone ed="p" n="294" unit="card"/>
<p>Hic incredibilis rerum fama occupat auris,</p>
<p n="295">Priamiden Helenum Graias regnare per urbes,</p>
<p>coniugio Aeacidae Pyrrhi sceptrisque potitum,</p>
<p>et patrio Andromachen iterum cessisse marito.</p>
<p>Obstipui, miroque incensum pectus amore,</p>
<p>compellare virum et casus cognoscere tantos.</p>
<p n="300">Progredior portu, classis et litora linquens,</p>
<p>sollemnis cum forte dapes et tristia dona</p>
<p>ante urbem in luco falsi Simoentis ad undam</p>
<p>libabat cineri Andromache, Manisque vocabat</p>
<p>Hectoreum ad tumulum, viridi quem caespite inanem</p>
<p n="305">et geminas, causam lacrimis, sacraverat aras.</p>
<p>Ut me conspexit venientem et Troa circum</p>
<p>arma amens vidit, magnis exterrita monstris</p>
<p>deriguit visu in medio, calor ossa reliquit;</p>
<p>labitur, et longo vix tandem tempore fatur:</p>
<p n="310">Verane te facies, verus mihi nuntius adfers,</p>
<p>nate dea?  Vivisne, aut, si lux alma recessit,</p>
<p>Hector ubi est? Dixit, lacrimasque effudit et omnem</p>
<p>implevit clamore locum.  Vix pauca furenti</p>
<p>subicio, et raris turbatus vocibus hisco:</p>
<p n="315">vivo equidem, vitamque extrema per omnia duco;</p>
<p part="Y">ne dubita, nam vera vides.</p>
<p>Heu, quis te casus deiectam coniuge tanto</p>
<p>excipit, aut quae digna satis fortuna revisit</p>
<p>Hectoris Andromachen?  Pyrrhin conubia servas?</p>
<milestone ed="p" n="320" unit="card"/>
<p n="320">Deiecit vultum et demissa voce locuta est:</p>
<p>O felix una ante alias Priamea virgo,</p>
<p>hostilem ad tumulum Troiae sub moenibus altis</p>
<p>iussa mori, quae sortitus non pertulit ullos,</p>
<p>nec victoris eri tetigit captiva cubile!</p>
<p n="325">nos, patria incensa, diversa per aequora vectae,</p>
<p>stirpis Achilleae fastus iuvenemque superbum,</p>
<p>servitio enixae, tulimus: qui deinde, secutus</p>
<p>Ledaeam Hermionen Lacedaemoniosque hymenaeos,</p>
<p>me famulo famulamque Heleno transmisit habendam.</p>
<p n="330">Ast illum, ereptae magno inflammatus amore</p>
<p>coniugis et scelerum Furiis agitatus, Orestes</p>
<p>excipit incautum patriasque obtruncat ad aras.</p>
<p>Morte Neoptolemi regnorum reddita cessit</p>
<p>pars Heleno, qui Chaonios cognomine campos</p>
<p n="335">Chaoniamque omnem Troiano a Chaone dixit,</p>
<p>Pergamaque Iliacamque iugis hanc addidit arcem.</p>
<p>Sed tibi qui cursum venti, quae fata dedere?</p>
<p>Aut quisnam ignarum nostris deus adpulit oris?</p>
<p>Quid puer Ascanius?  superatne et vescitur aura,</p>
<p part="Y" n="340">quem tibi iam Troia</p>
<p>Ecqua tamen puero est amissae cura parentis?</p>
<p>Ecquid in antiquam virtutem animosque virilis</p>
<p>et pater Aeneas et avunculus excitat Hector?</p>
<p>Talia fundebat lacrimans longosque ciebat</p>
<p n="345">incassum fletus, cum sese a moenibus heros</p>
<p>Priamides multis Helenus comitantibus adfert,</p>
<p>adgnoscitque suos, laetusque ad limina ducit,</p>
<p>et multum lacrimas verba inter singula fundit.</p>
<p>Procedo, et parvam Troiam simulataque magnis</p>
<p n="350">Pergama, et arentem Xanthi cognomine rivum</p>
<p>adgnosco, Scaeaeque amplector limina portae.</p>
<p>Nec non et Teucri socia simul urbe fruuntur:</p>
<p>illos porticibus rex accipiebat in amplis;</p>
<p>aula medio libabant pocula Bacchi,</p>
<p n="355">impositis auro dapibus, paterasque tenebant.</p>
<milestone ed="p" n="356" unit="card"/>
<p>Iamque dies alterque dies processit, et aurae</p>
<p>vela vocant tumidoque inflatur carbasus austro.</p>
<p>His vatem adgredior dictis ac talia quaeso:</p>
<p>Troiugena, interpres divom, qui numina Phoebi,</p>
<p n="360">qui tripodas, Clarii laurus, qui sidera sentis,</p>
<p>et volucrum linguas et praepetis omina pennae,</p>
<p>fare agenamque omnem cursum mihi prospera dixit</p>
<p>religio, et cuncti suaserunt numine divi</p>
<p>Italiam petere et terras temptare repostas:</p>
<p n="365">sola novum dictuque nefas Harpyia Celaeno</p>
<p>prodigium canit, et tristis denuntiat iras,</p>
<p>obscenamque famemquae prima pericula vito?</p>
<p>Quidve sequens tantos possim superare labores?</p>
<p>Hic Helenus, caesis primum de more iuvencis,</p>
<p n="370">exorat pacem divom, vittasque resolvit</p>
<p>sacrati capitis, meque ad tua limina, Phoebe,</p>
<p>ipse manu multo suspensum numine ducit,</p>
<p>atque haec deinde canit divino ex ore sacerdos:</p>
<milestone ed="p" n="374" unit="card"/>
<p>Nate dea,nam te maioribus ire per altum</p>
<p n="375">auspiciis manifesta fides: sic fata deum rex</p>
<p>sortitur, volvitque vices; is vertitur ordo</p>
<p>pauca tibi e multis, quo tutior hospita lustres</p>
<p>aequora et Ausonio possis considere portu,</p>
<p>expediam dictis; prohibent nam cetera Parcae</p>
<p n="380">scire Helenum farique vetat Saturnia Iuno.</p>
<p>Principio Italiam, quam tu iam rere propinquam</p>
<p>vicinosque, ignare, paras invadere portus,</p>
<p>longa procul longis via dividit invia terris.</p>
<p>Ante et Trinacria lentandus remus in unda,</p>
<p n="385">et salis Ausonii lustrandum navibus aequor,</p>
<p>infernique lacus, Aeaeaeque insula Circae,</p>
<p>quam tuta possis urbem componere terra:</p>
<p>signa tibi dicam, tu condita mente teneto:</p>
<p>cum tibi sollicito secreti ad fluminis undam</p>
<p n="390">litoreis ingens inventa sub ilicibus sus</p>
<p>triginta capitum fetus enixa iacebit.</p>
<p>alba, solo recubans, albi circum ubera nati,</p>
<p>is locus urbis erit, requies ea certa laborum.</p>
<p>Nec tu mensarum morsus horresce futuros:</p>
<p n="395">fata viam invenient, aderitque vocatus Apollo.</p>
<p>Has autem terras, Italique hanc litoris oram,</p>
<p>proxuma quae nostri perfunditur aequoris aestu,</p>
<p>effuge; cuncta malis habitantur moenia Grais.</p>
<p>Hic et Narycii posuerunt moenia Locri,</p>
<p n="400">et Sallentinos obsedit milite campos</p>
<p>Lyctius Idomeneus; hic illa ducis Meliboei</p>
<p>parva Philoctetae subnixa Petelia muro.</p>
<p>Quin, ubi transmissae steterint trans aequora classes,</p>
<p>et positis aris iam vota in litore solves,</p>
<p n="405">purpureo velare comas adopertus amictu,</p>
<p>ne qua inter sanctos ignis in honore deorum</p>
<p>hostilis facies occurrat et omina turbet.</p>
<p>Hunc socii morem sacrorum, hunc ipse teneto:</p>
<p>hac casti maneant in religione nepotes.</p>
<p n="410">Ast ubi digressum Siculae te admoverit orae</p>
<p>ventus, et angusti rarescent claustra Pelori,</p>
<p>laeva tibi tellus et longo laeva petantur</p>
<p>aequora circuitu: dextrum fuge litus et undas.</p>
<p>Haec loca vi quondam et vasta convolsa ruina</p>
<p n="415">tantum aevi longinqua valet mutare vetustas</p>
<p>dissiluisse ferunt, cum protinus utraque tellus</p>
<p>una foret; venit medio vi pontus et undis</p>
<p>Hesperium Siculo latus abscidit, arvaque et urbes</p>
<p>litore diductas angusto interluit aestu.</p>
<p n="420">Dextrum Scylla latus, laevum implacata Charybdis</p>
<p>obsidet, atque imo barathri ter gurgite vastos</p>
<p>sorbet in abruptum fluctus, rursusque sub auras</p>
<p>erigit alternos et sidera verberat unda.</p>
<p>At Scyllam caecis cohibet spelunca latebris,</p>
<p n="425">ora exsertantem et navis in saxa trahentem.</p>
<p>Prima hominis facies et pulchro pectore virgo</p>
<p>pube tenus, postrema immani corpore pristis,</p>
<p>delphinum caudas utero commissa luporum.</p>
<p>Praestat Trinacrii metas lustrare Pachyni</p>
<p n="430">cessantem, longos et circumflectere cursus,</p>
<p>quam semel informem vasto vidisse sub antro</p>
<p>Scyllam, et caeruleis canibus resonantia saxa.</p>
<p>Praeterea, si qua est Heleno prudentia, vati</p>
<p>si qua fides, animum si veris implet Apollo,</p>
<p n="435">unum illud tibi, nate dea, proque omnibus unum</p>
<p>praedicam, et repetens iterumque iterumque monebo:</p>
<p>Iunonis magnae primum prece numen adora;</p>
<p>Iunoni cane vota libens, dominamque potentem</p>
<p>supplicibus supera donis: sic denique victor</p>
<p n="440">Trinacria finis Italos mittere relicta.</p>
<milestone ed="p" n="441" unit="card"/>
<p>Huc ubi delatus Cumaeam accesseris urbem,</p>
<p>divinosque lacus, et Averna sonantia silvis,</p>
<p>insanam vatem aspicies, quae rupe sub ima</p>
<p>fata canit, foliisque notas et nomina mandat.</p>
<p n="445">Quaecumque in foliis descripsit carmina virgo,</p>
<p>digerit in numerum, atque antro seclusa relinquit.</p>
<p>Illa manent immota locis, neque ab ordine cedunt;</p>
<p>verum eadem, verso tenuis cum cardine ventus</p>
<p>impulit et teneras turbavit ianua frondes,</p>
<p n="450">numquam deinde cavo volitantia prendere saxo,</p>
<p>nec revocare situs aut iungere carmina curat:</p>
<p>inconsulti abeunt, sedemque odere Sibyllae.</p>
<p>Hic tibi ne qua morae fuerint dispendia tanti,</p>
<p>quamvis increpitent socii, et vi cursus in altum</p>
<p n="455">vela vocet, possisque sinus implere secundos,</p>
<p>quin adeas vatem precibusque oracula poscas</p>
<p>ipsa canat, vocemque volens atque ora resolvat.</p>
<p>Illa tibi Italiae populos venturaque bella,</p>
<p>et quo quemque modo fugiasque ferasque laborem</p>
<p n="460">expediet, cursusque dabit venerata secundos.</p>
<p>Haec sunt, quae nostra liceat te voce moneri.</p>
<p>Vade age, et ingentem factis fer ad aethera Troiam.</p>
<milestone ed="p" n="463" unit="card"/>
<p>Quae postquam vates sic ore effatus amico est,</p>
<p>dona dehinc auro gravia sectoque elephanto</p>
<p n="465">imperat ad navis ferri, stipatque carinis</p>
<p>ingens argentum, Dodonaeosque lebetas,</p>
<p>loricam consertam hamis auroque trilicem,</p>
<p>et conum insignis galeae cristasque comantis,</p>
<p>arma Neoptolemi; sunt et sua dona parenti.</p>
<p part="Y" n="470">Addit equos, additque duces;</p>
<p>remigium supplet; socios simul instruit armis.</p>
<milestone ed="p" n="472" unit="card"/>
<p>Interea classem velis aptare iubebat</p>
<p>Anchises, fieret vento mora ne qua ferenti.</p>
<p>Quem Phoebi interpres multo compellat honore:</p>
<p n="475">Coniugio, Anchise, Veneris dignate superbo,</p>
<p>cura deum, bis Pergameis erepte ruinis,</p>
<p>ecce tibi Ausoniae tellus; hanc arripe velis.</p>
<p>Et tamen hanc pelago praeterlabare necesse est;</p>
<p>Ausoniae pars illa procul, quam pandit Apollo.</p>
<p n="480">Vade ait O felix nati pietate.  Quid ultra</p>
<p>provehor, et fando surgentis demoror austros?</p>
<p>Nec minus Andromache digressu maesta supremo</p>
<p>fert picturatas auri subtemine vestes</p>
<p>et Phrygiam Ascanio chlamydem (nec cedit honore),</p>
<p n="485">textilibusque onerat donis, ac talia fatur:</p>
<p>Accipe et haec, manuum tibi quae monumenta mearum</p>
<p>sint, puer, et longum Andromachae testentur amorem,</p>
<p>coniugis Hectoreae.  Cape dona extrema tuorum,</p>
<p>O milli sola mei super Astyanactis imago:</p>
<p n="490">sic oculos, sic ille manus, sic ora ferebat;</p>
<p>et nunc aequali tecum pubesceret aevo.</p>
<p>Hos ego digrediens lacrimis adfabar obortis:</p>
<p>Vivite felices, quibus est fortuna peracta</p>
<p>iam sua; nos alia ex aliis in fata vocamur.</p>
<p n="495">Vobis parta quies; nullum maris aequor arandum,</p>
<p>arva neque Ausoniae semper cedentia retro</p>
<p>quaerenda.  Effigiem Xanthi Troiamque videtis</p>
<p>quam vestrae fecere manus, melioribus, opto,</p>
<p>auspiciis, et quae fuerit minus obvia Graiis.</p>
<p n="500">Si quando Thybrim vicinaque Thybridis arva</p>
<p>intraro, gentique meae data moenia cernam,</p>
<p>cognatas urbes olim populosque propinquos,</p>
<p>Epiro, Hesperia, quibus idem Dardanus auctor</p>
<p>atque idem casus, unam faciemus utramque</p>
<p n="505">Troiam animis; maneat nostros ea cura nepotes.</p>
<milestone ed="p" n="506" unit="card"/>
<p>Provehimur pelago vicina Ceraunia iuxta,</p>
<p>unde iter Italiam cursusque brevissimus undis.</p>
<p>Sol ruit interea et montes umbrantur opaci;</p>
<p>sternimur optatae gremio telluris ad undam,</p>
<p n="510">sortiti remos, passimque in litore sicco</p>
<p>corpora curamus; fessos sopor inrigat artus.</p>
<p>Necdum orbem medium Nox horis acta subibat:</p>
<p>haud segnis strato surgit Palinurus et omnis</p>
<p>explorat ventos, atque auribus aera captat;</p>
<p n="515">sidera cuncta notat tacito labentia caelo,</p>
<p>Arcturum pluviasque Hyadas geminosque Triones,</p>
<p>armatumque auro circumspicit Oriona.</p>
<p>Postquam cuncta videt caelo constare sereno,</p>
<p>dat clarum e puppi signum; nos castra movemus,</p>
<p n="520">temptamusque viam et velorum pandimus alas.</p>
<milestone ed="p" n="521" unit="card"/>
<p>Iamque rubescebat stellis Aurora fugatis,</p>
<p>cum procul obscuros collis humilemque videmus</p>
<p>Italiam.  Italiam primus conclamat Achates,</p>
<p>Italiam laeto socii clamore salutant.</p>
<p n="525">Tum pater Anchises magnum cratera corona</p>
<p>induit, implevitque mero, divosque vocavit</p>
<p part="Y">stans celsa in puppi:</p>
<p>Di maris et terrae tempestatumque potentes,</p>
<p>ferte viam vento facilem et spirate secundi.</p>
<p n="530">Crebrescunt optatae aurae portusque patescit</p>
<p>iam propior, templumque adparet in arce Minervae.</p>
<p>Vela legunt socii et proras ad litora torquent.</p>
<p>Portus ab Euroo fluctu curvatus in arcum,</p>
<p>obiectae salsa spumant aspargine cautes;</p>
<p n="535">ipse latet; gemino demittunt bracchia muro</p>
<p>turriti scopuli, refugitque ab litore templum.</p>
<p>Quattuor hic, primum omen, equos in gramine vidi</p>
<p>tondentis campum late, candore nivali.</p>
<p>Et pater Anchises: Bellum, O terra hospita, portas</p>
<p n="540">bello armantur equi, bellum haec armenta minantur.</p>
<p>Sed tamen idem olim curru succedere sueti</p>
<p>quadrupedes, et frena iugo concordia ferre;</p>
<p>spes et pacis ait.  Tum numina sancta precamur</p>
<p>Palladis armisonae, quae prima accepit ovantis,</p>
<p n="545">et capita ante aras Phrygio velamur amictu;</p>
<p>praeceptisque Heleni, dederat quae maxima, rite</p>
<p>Iunoni Argivae iussos adolemus honores.</p>
<milestone ed="p" n="548" unit="card"/>
<p>Haud mora, continuo perfectis ordine votis,</p>
<p>cornua velatarum obvertimus antemarum,</p>
<p n="550">Graiugenumque domos suspectaque linquimus arva.</p>
<p>Hinc sinus Herculei (si vera est fama) Tarenti</p>
<p>cernitur; attollit se diva Lacinia contra,</p>
<p>Caulonisque arces et navifragum Scylaceum.</p>
<p>Tum procul e fluctu Trinacria cernitur Aetna,</p>
<p n="555">et gemitum ingentem pelagi pulsataque saxa</p>
<p>audimus longe fractasque ad litora voces,</p>
<p>exsultantque vada, atque aestu miscentur harenae.</p>
<p>Et pater Anchises: Nimirum haec illa Charybdis:</p>
<p>hos Helenus scopulos, haec saxa horrenda canebat.</p>
<p n="560">Eripite, O socii, pariterque insurgite remis!</p>
<p>Haud minus ac iussi faciunt, primusque rudentem</p>
<p>contorsit laevas proram Palinurus ad undas.</p>
<p>laevam cuncta cohors remis ventisque petivit.</p>
<p>Tollimur in caelum curvato gurgite, et idem</p>
<p n="565">subducta ad Manis imos desedimus unda.</p>
<p>Ter scopuli clamorem inter cava saxa dedere:</p>
<p>ter spumam elisam et rorantia vidimus astra.</p>
<p>Interea fessos ventus cum sole reliquit,</p>
<p>ignarique viae Cyclopum adlabimur oris.</p>
<milestone ed="p" n="570" unit="card"/>
<p n="570">Portus ab accessu ventorum immotus et ingens</p>
<p>ipse; sed horrificis iuxta tonat Aetna ruinis;</p>
<p>interdumque atram prorumpit ad aethera nubem,</p>
<p>turbine fumantem piceo et candente favilla,</p>
<p>attollitque globos flammarum et sidera lambit;</p>
<p n="575">interdum scopulos avolsaque viscera montis</p>
<p>erigit eructans, liquefactaque saxa sub auras</p>
<p>cum gemitu glomerat, fundoque exaestuat imo.</p>
<p>Fama est Enceladi semustum fulmine corpus</p>
<p>urgueri mole hac, ingentemque insuper Aetnam</p>
<p n="580">impositam ruptis flammam exspirare caminis;</p>
<p>et fessum quotiens mutet latus, intremere omnem</p>
<p>murmure Trinacriam, et caelum subtexere fumo.</p>
<p>Noctem illam tecti silvis immania monstra</p>
<p>perferimus, nec quae sonitum det causa videmus.</p>
<p n="585">Nam neque erant astrorum ignes, nec lucidus aethra</p>
<p>siderea polus, obscuro sed nubila caelo,</p>
<p>et lunam in nimbo nox intempesta tenebat.</p>
<milestone ed="p" n="588" unit="card"/>
<p>Postera iamque dies primo surgebat Eoo,</p>
<p>umentemque Aurora polo dimoverat umbram:</p>
<p n="590">cum subito e silvis, macie confecta suprema,</p>
<p>ignoti nova forma viri miserandaque cultu</p>
<p>procedit, supplexque manus ad litora tendit.</p>
<p>Respicimus: dira inluvies inmissaque barba,</p>
<p>consertum tegumen spinis; at cetera Graius,</p>
<p n="595">[et quondam patriis ad Troiam missus in armis.]</p>
<p>Isque ubi Dardanios habitus et Troia vidit</p>
<p>arma procul, paulum aspectu conterritus haesit,</p>
<p>continuitque gradum; mox sese ad litora praeceps</p>
<p>cum fletu precibusque tulit: Per sidera testor,</p>
<p n="600">per superos atque hoc caeli spirabile lumen,</p>
<p>tollite me, Teucri; quascumque abducite terras;</p>
<p>hoc sat erit.  Scio me Danais e classibus unum,</p>
<p>et bello Iliacos fateor petiisse Penatis;</p>
<p>pro quo, si sceleris tanta est iniuria nostri,</p>
<p n="605">spargite me in fluctus, vastoque inmergite ponto.</p>
<p>Si pereo, hominum manibus periisse iuvabit.</p>
<p>Dixerat, et genua amplexus genibusque volutans</p>
<p>haerebat.  Qui sit, fari, quo sanguine cretus,</p>
<p>hortamur; quae deinde agitet fortuna, fateri.</p>
<p n="610">Ipse pater dextram Anchises, haud multa moratus,</p>
<p>dat iuveni, atque animum praesenti pignore firmat.</p>
<p>Ille haec, deposita tandem formidine, fatur:</p>
<milestone ed="p" n="613" unit="card"/>
<p>Sum patria ex Ithaca, comes infelicis Ulixi,</p>
<p>nomine Achaemenides, Troiam genitore Adamasto</p>
<p n="615">pauperemansissetque utinam fortuna!profectus.</p>
<p>Hic me, dum trepidi crudelia limina linquunt,</p>
<p>inmemores socii vasto Cyclopis in antro</p>
<p>deseruere.  Domus sanie dapibusque cruentis,</p>
<p>intus opaca, ingens; ipse arduus, altaque pulsat</p>
<p n="620">sideraDi, talem terris avertite pestem!</p>
<p>nec visu facilis nec dictu adfabilis ulli.</p>
<p>Visceribus miserorum et sanguine vescitur atro.</p>
<p>Vidi egomet, duo de numero cum corpora nostro</p>
<p>prensa manu magna, medio resupinus in antro,</p>
<p n="625">frangeret ad saxum, sanieque aspersa natarent</p>
<p>limina; vidi atro cum membra fluentia tabo</p>
<p>manderet, et tepidi tremerent sub dentibus artus.</p>
<p>Haud impune quidem; nec talia passus Ulixes,</p>
<p>oblitusve sui est Ithacus discrimine tanto.</p>
<p n="630">Nam simul expletus dapibus vinoque sepultus</p>
<p>cervicem inflexam posuit, iacuitque per antrum</p>
<p>immensus, saniem eructans et frusta cruento</p>
<p>per somnum commixta mero, nos magna precati</p>
<p>numina sortitique vices, una undique circum</p>
<p n="635">fundimur, et telo lumen terebramus acuto,</p>
<p>ingens, quod torva solum sub fronte latebat,</p>
<p>Argolici clipei aut Phoebeae lampadis instar,</p>
<p>et tandem laeti sociorum ulciscimur umbras.</p>
<p>Sed fugite, O miseri, fugite, atque ab litore funem</p>
<p part="Y" n="640">rumpite.</p>
<p>Nam qualis quantusque cavo Polyphemus in antro</p>
<p>lanigeras claudit pecudes atque ubera pressat,</p>
<p>centum alii curva haec habitant ad litora volgo</p>
<p>infandi Cyclopes, et altis montibus errant.</p>
<p n="645">Tertia iam lunae se cornua lumine complent,</p>
<p>cum vitam in silvis inter deserta ferarum</p>
<p>lustra domosque traho, vastosque ab rupe Cyclopas</p>
<p>prospicio, sonitumque pedum vocemque tremesco.</p>
<p>Victum infelicem, bacas lapidosaque corna,</p>
<p n="650">dant rami et volsis pascunt radicibus herbae.</p>
<p>Omnia conlustrans, hanc primum ad litora classem</p>
<p>conspexi venientem.  Huic me, quaecumque fuisset,</p>
<p>addixi: satis est gentem effugisse nefandam.</p>
<p>Vos animam hanc potius quocumque absumite leto.</p>
<milestone ed="p" n="655" unit="card"/>
<p n="655">Vix ea fatus erat, summo cum monte videmus</p>
<p>ipsum inter pecudes vasta se mole moventem</p>
<p>pastorem Polyphemum et litora nota petentem,</p>
<p>monstrum horrendum, informe, ingens, cui lumen ademptum.</p>
<p>Trunca manu pinus regit et vestigia firmat;</p>
<p n="660">lanigerae comitantur ovesea sola voluptas</p>
<p part="Y">solamenque mali.</p>
<p>Postquam altos tetigit fluctus et ad aequora venit,</p>
<p>luminis effossi fluidum lavit inde cruorem,</p>
<p>dentibus infrendens gemitu, graditurque per aequor</p>
<p n="665">iam medium, necdum fluctus latera ardua tinxit.</p>
<p>Nos procul inde fugam trepidi celerare, recepto</p>
<p>supplice sic merito, tacitique incidere funem;</p>
<p>vertimus et proni certantibus aequora remis.</p>
<p>Sensit, et ad sonitum vocis vestigia torsit;</p>
<p n="670">verum ubi nulla datur dextra adfectare potestas,</p>
<p>nec potis Ionios fluctus aequare sequendo,</p>
<p>clamorem immensum tollit, quo pontus et omnes</p>
<p>contremuere undae, penitusque exterrita tellus</p>
<p>Italiae, curvisque immugiit Aetna cavernis.</p>
<milestone ed="p" n="675" unit="card"/>
<p n="675">At genus e silvis Cyclopum et montibus altis</p>
<p>excitum ruit ad portus et litora complent.</p>
<p>Cernimus adstantis nequiquam lumine torvo</p>
<p>Aetnaeos fratres, caelo capita alta ferentis,</p>
<p>concilium horrendum: quales cum vertice celso</p>
<p n="680">aeriae quercus, aut coniferae cyparissi</p>
<p>constiterunt, silva alta Iovis, lucusve Dianae.</p>
<p>Praecipites metus acer agit quocumque rudentis</p>
<p>excutere, et ventis intendere vela secundis.</p>
<p>Contra iussa monent Heleni Scyllam atque Charybdin</p>
<p n="685">inter, utramque viam leti discrimine parvo,</p>
<p>ni teneant cursus; certum est dare lintea retro.</p>
<p>Ecce autem Boreas angusta ab sede Pelori</p>
<p>missus adest.  Vivo praetervehor ostia saxo</p>
<p>Pantagiae Megarosque sinus Thapsumque iacentem.</p>
<p n="690">Talia monstrabat relegens errata retrorsus</p>
<p>litora Achaemenides; comes infelicis Ulixi.</p>
<milestone ed="p" n="692" unit="card"/>
<p>Sicanio praetenta sinu iacet insula contra</p>
<p>Plemyrium undosum; nomen dixere priores</p>
<p>Ortygiam.  Alpheum fama est huc Elidis amnem</p>
<p n="695">occultas egisse vias subter mare; qui nunc</p>
<p>ore, Arethusa, tuo Siculis confunditur undis.</p>
<p>Iussi numina magna loci veneramur; et inde</p>
<p>exsupero praepingue solum stagnantis Helori.</p>
<p>Hinc altas cautes proiectaque saxa Pachyni</p>
<p n="700">radimus, et fatis numquam concessa moveri</p>
<p>adparet Camerina procul campique Geloi,</p>
<p>immanisque Gela fluvii cognomine dicta.</p>
<p>Arduus inde Acragas ostentat maxuma longe</p>
<p>moenia, magnanimum quondam generator equorum;</p>
<p n="705">teque datis linquo ventis, palmosa Selinus,</p>
<p>et vada dura lego saxis Lilybeia caecis.</p>
<p>Hinc Drepani me portus et inlaetabilis ora</p>
<p>accipit.  Hic, pelagi tot tempestatibus actis,</p>
<p>heu genitorem, omnis curae casusque levamen,</p>
<p n="710">amitto Anchisen: hic me, pater optume, fessum</p>
<p>deseris, heu, tantis nequiquam erepte periclis!</p>
<p>Nec vates Helenus, cum multa horrenda moneret,</p>
<p>hos mihi praedixit luctus, non dira Celaeno.</p>
<p>Hic labor extremus, longarum haec meta viarum.</p>
<p n="715">Hinc me digressum vestris deus adpulit oris.</p>
<milestone ed="p" n="716" unit="card"/>
<p>Sic pater Aeneas intentis omnibus unus</p>
<p>fata renarrabat divom, cursusque docebat.</p>
<p>Conticuit tandem, factoque hic fine quievit.</p></div1>
<div1 type="Book" n="4">
<milestone ed="p" n="1" unit="card"/>
<p>At regina gravi iamdudum saucia cura</p>
<p>volnus alit venis, et caeco carpitur igni.</p>
<p>Multa viri virtus animo, multusque recursat</p>
<p>gentis honos: haerent infixi pectore voltus</p>
<p n="5">verbaque, nec placidam membris dat cura quietem.</p>
<p>Postera Phoebea lustrabat lampade terras,</p>
<p>umentemque Aurora polo dimoverat umbram,</p>
<p>cum sic unanimam adloquitur male sana sororem:</p>
<p>Anna soror, quae me suspensam insomnia terrent!</p>
<p n="10">Quis novus hic nostris successit sedibus hospes,</p>
<p>quem sese ore ferens, quam forti pectore et armis!</p>
<p>Credo equidem, nec vana fides, genus esse deorum.</p>
<p>Degeneres animos timor arguit: heu, quibus ille</p>
<p>iactatus fatis! Quae bella exhausta canebat!</p>
<p n="15">Si mihi non animo fixum immotumque sederet,</p>
<p>ne cui me vinclo vellem sociare iugali,</p>
<p>postquam primus amor deceptam morte fefellit;</p>
<p>si non pertaesum thalami taedaeque fuisset,</p>
<p>huic uni forsan potui succumbere culpae.</p>
<p n="20">Anna, fatebor enim, miseri post fata Sychaei</p>
<p>coniugis et sparsos fraterna caede Penatis,</p>
<p>solus hic inflexit sensus, animumque labantem</p>
<p>impulit: adgnosco veteris vestigia flammae.</p>
<p>Sed mihi vel tellus optem prius ima dehiscat,</p>
<p n="25">vel Pater omnipotens adigat me fulmine ad umbras,</p>
<p>pallentis umbras Erebi noctemque profundam,</p>
<p>ante, Pudor, quam te violo, aut tua iura resolvo.</p>
<p>Ille meos, primus qui me sibi iunxit, amores</p>
<p>abstulit; ille habeat secum servetque sepulchro.</p>
<p n="30">Sic effata sinum lacrimis implevit obortis.</p>
<milestone ed="p" n="31" unit="card"/>
<p>Anna refert: O luce magis dilecta sorori,</p>
<p>solane perpetua maerens carpere iuventa,</p>
<p>nec dulcis natos, Veneris nec praemia noris?</p>
<p>Id cinerem aut Manis credis curare sepultos?</p>
<p n="35">Esto: aegram nulli quondam flexere mariti,</p>
<p>non Libyae, non ante Tyro; despectus Iarbas</p>
<p>ductoresque alii, quos Africa terra triumphis</p>
<p>dives alit: placitone etiam pugnabis amori?</p>
<p>Nec venit in mentem, quorum consederis arvis?</p>
<p n="40">Hinc Gaetulae urbes, genus insuperabile bello,</p>
<p>et Numidae infreni cingunt et inhospita Syrtis;</p>
<p>hinc deserta siti regio, lateque furentes</p>
<p>Barcaei.  Quid bella Tyro surgentia dicam,</p>
<p part="Y">germanique minas?</p>
<p n="45">Dis equidem auspicibus reor et Iunone secunda</p>
<p>hunc cursum Iliacas vento tenuisse carinas.</p>
<p>Quam tu urbem, soror, hanc cernes, quae surgere regna</p>
<p>coniugio tali! Teucrum comitantibus armis</p>
<p>Punica se quantis attollet gloria rebus!</p>
<p n="50">Tu modo posce deos veniam, sacrisque litatis</p>
<p>indulge hospitio, causasque innecte morandi,</p>
<p>dum pelago desaevit hiemps et aquosus Orion,</p>
<p>quassataeque rates, dum non tractabile caelum.</p>
<milestone ed="p" n="54" unit="card"/>
<p>His dictis incensum animum inflammavit amore,</p>
<p n="55">spemque dedit dubiae menti, solvitque pudorem.</p>
<p>Principio delubra adeunt, pacemque per aras</p>
<p>exquirunt; mactant lectas de more bidentis</p>
<p>legiferae Cereri Phoeboque patrique Lyaeo,</p>
<p>Iunoni ante omnis, cui vincla iugalia curae.</p>
<p n="60">Ipsa, tenens dextra pateram, pulcherrima Dido</p>
<p>candentis vaccae media inter cornua fundit,</p>
<p>aut ante ora deum pinguis spatiatur ad aras,</p>
<p>instauratque diem donis, pecudumque reclusis</p>
<p>pectoribus inhians spirantia consulit exta.</p>
<p n="65">Heu vatum ignarae mentes! quid vota furentem,</p>
<p>quid delubra iuvant? Est mollis flamma medullas</p>
<p>interea, et tacitum vivit sub pectore volnus.</p>
<p>Uritur infelix Dido, totaque vagatur</p>
<p>urbe furens, qualis coniecta cerva sagitta,</p>
<p n="70">quam procul incautam nemora inter Cresia fixit</p>
<p>pastor agens telis, liquitque volatile ferrum</p>
<p>nescius; illa fuga silvas saltusque peragrat</p>
<p>Dictaeos; haeret lateri letalis arundo.</p>
<p>Nunc media Aenean secum per moenia ducit,</p>
<p n="75">Sidoniasque ostentat opes urbemque paratam;</p>
<p>incipit effari, mediaque in voce resistit;</p>
<p>nunc eadem labente die convivia quaerit,</p>
<p>Iliacosque iterum demens audire labores</p>
<p>exposcit, pendetque iterum narrantis ab ore.</p>
<p n="80">Post, ubi digressi, lumenque obscura vicissim</p>
<p>luna premit suadentque cadentia sidera somnos,</p>
<p>sola domo maeret vacua, stratisque relictis</p>
<p>incubat, illum absens absentem auditque videtque;</p>
<p>aut gremio Ascanium, genitoris imagine capta,</p>
<p n="85">detinet, infandum si fallere possit amorem.</p>
<p>Non coeptae adsurgunt turres, non arma iuventus</p>
<p>exercet, portusve aut propugnacula bello</p>
<p>tuta parant; pendent opera interrupta, minaeque</p>
<p>murorum ingentes aequataque machina caelo.</p>
<milestone ed="p" n="90" unit="card"/>
<p n="90">Quam simul ac tali persensit peste teneri</p>
<p>cara Iovis coniunx, nec famam obstare furori,</p>
<p>talibus adgreditur Venerem Saturnia dictis:</p>
<p>Egregiam vero laudem et spolia ampla refertis</p>
<p>tuque puerque tuus, magnum et memorabile numen,</p>
<p n="95">una dolo divom si femina victa duorum est!</p>
<p>Nec me adeo fallit veritam te moenia nostra</p>
<p>suspectas habuisse domos Karthaginis altae.</p>
<p>Sed quis erit modus, aut quo nunc certamine tanto?</p>
<p>Quin potius pacem aeternam pactosque hymenaeos</p>
<p n="100">exercemus? Habes, tota quod mente petisti:</p>
<p>ardet amans Dido, traxitque per ossa furorem.</p>
<p>Communem hunc ergo populum paribusque regamus</p>
<p>auspiciis; liceat Phrygio servire marito,</p>
<p>dotalisque tuae Tyrios permittere dextrae.</p>
<milestone ed="p" n="105" unit="card"/>
<p n="105">Ollisensit enim simulata mente locutam,</p>
<p>quo regnum Italiae Libycas averteret oras</p>
<p>sic contra est ingressa Venus: Quis talia demens</p>
<p>abnuat, aut tecum malit contendere bello,</p>
<p>si modo, quod memoras, factum fortuna sequatur.</p>
<p n="110">Sed fatis incerta feror, si Iuppiter unam</p>
<p>esse velit Tyriis urbem Troiaque profectis,</p>
<p>miscerive probet populos, aut foedera iungi.</p>
<p>Tu coniunx tibi fas animum temptare precando.</p>
<p>Perge; sequar.  Tum sic excepit regia Iuno:</p>
<p n="115">Mecum erit iste labor: nunc qua ratione, quod instat</p>
<p>confieri possit, paucis, adverte, docebo.</p>
<p>Venatum Aeneas unaque miserrima Dido</p>
<p>in nemus ire parant, ubi primos crastinus ortus</p>
<p>extulerit Titan, radiisque retexerit orbem.</p>
<p n="120">His ego nigrantem commixta grandine nimbum,</p>
<p>dum trepidant alae, saltusque indagine cingunt,</p>
<p>desuper infundam, et tonitru caelum omne ciebo.</p>
<p>Diffugient comites et nocte tegentur opaca:</p>
<p>speluncam Dido dux et Troianus eandem</p>
<p n="125">devenient; adero, et, tua si mihi certa voluntas,</p>
<p>[conubio iungam stabili propriamque dicabo,]</p>
<p>hic hymenaeus erit.Non adversata petenti</p>
<p>adnuit, atque dolis risit Cytherea repertis.</p>
<milestone ed="p" n="129" unit="card"/>
<p>Oceanum interea surgens Aurora reliquit.</p>
<p n="130">It portis iubare exorto delecta iuventus;</p>
<p>retia rara, plagae, lato venabula ferro,</p>
<p>Massylique ruunt equites et odora canum vis.</p>
<p>Reginam thalamo cunctantem ad limina primi</p>
<p>Poenorum exspectant, ostroque insignis et auro</p>
<p n="135">stat sonipes, ac frena ferox spumantia mandit.</p>
<p>Tandem progreditur, magna stipante caterva,</p>
<p>Sidoniam picto chlamydem circumdata limbo.</p>
<p>Cui pharetra ex auro, crines nodantur in aurum,</p>
<p>aurea purpuream subnectit fibula vestem.</p>
<p n="140">Nec non et Phrygii comites et laetus Iulus</p>
<p>incedunt. Ipse ante alios pulcherrimus omnis</p>
<p>infert se socium Aeneas atque agmina iungit.</p>
<p>Qualis ubi hibernam Lyciam Xanthique fluenta</p>
<p>deserit ac Delum maternam invisit Apollo,</p>
<p n="145">instauratque choros, mixtique altaria circum</p>
<p>Cretesque Dryopesque fremunt pictique Agathyrsi;</p>
<p>ipse iugis Cynthi graditur, mollique fluentem</p>
<p>fronde premit crinem fingens atque implicat auro;</p>
<p>tela sonant umeris: haud illo segnior ibat</p>
<p n="150">Aeneas; tantum egregio decus enitet ore.</p>
<p>Postquam altos ventum in montis atque invia lustra,</p>
<p>ecce ferae, saxi deiectae vertice, caprae</p>
<p>decurrere iugis; alia de parte patentis</p>
<p>transmittunt cursu campos atque agmina cervi</p>
<p n="155">pulverulenta fuga glomerant montisque relinquunt.</p>
<p>At puer Ascanius mediis in vallibus acri</p>
<p>gaudet equo, iamque hos cursu, iam praeterit illos,</p>
<p>spumantemque dari pecora inter inertia votis</p>
<p>optat aprum, aut fulvum descendere monte leonem.</p>
<milestone ed="p" n="160" unit="card"/>
<p n="160">Interea magno misceri murmure caelum</p>
<p>incipit; insequitur commixta grandine nimbus;</p>
<p>et Tyrii comites passim et Troiana iuventus</p>
<p>Dardaniusque nepos Veneris diversa per agros</p>
<p>tecta metu petiere; ruunt de montibus amnes.</p>
<p n="165">Speluncam Dido dux et Troianus eandem</p>
<p>deveniunt: prima et Tellus et pronuba Iuno</p>
<p>dant signum; fulsere ignes et conscius aether</p>
<p>conubiis, summoque ulularunt vertice nymphae.</p>
<p>Ille dies primus leti primusque malorum</p>
<p n="170">causa fuit; neque enim specie famave movetur,</p>
<p>nec iam furtivum Dido meditatur amorem:</p>
<p>coniugium vocat; hoc praetexit nomine culpam.</p>
<milestone ed="p" n="173" unit="card"/>
<p>Extemplo Libyae magnas it Fama per urbes</p>
<p>Fama, malum qua non aliud velocius ullum;</p>
<p n="175">mobilitate viget, viresque adquirit eundo,</p>
<p>parva metu primo, mox sese attollit in auras,</p>
<p>ingrediturque solo, et caput inter nubila condit.</p>
<p>Illam Terra parens, ira inritata deorum,</p>
<p>extremam (ut perhibent) Coeo Enceladoque sororem</p>
<p n="180">progenuit, pedibus celerem et pernicibus alis,</p>
<p>monstrum horrendum, ingens, cui, quot sunt corpore plumae</p>
<p>tot vigiles oculi subter, mirabile dictu,</p>
<p>tot linguae, totidem ora sonant, tot subrigit aures.</p>
<p>Nocte volat caeli medio terraeque per umbram,</p>
<p n="185">stridens, nec dulci declinat lumina somno;</p>
<p>luce sedet custos aut summi culmine tecti,</p>
<p>turribus aut altis, et magnas territat urbes;</p>
<p>tam ficti pravique tenax, quam nuntia veri.</p>
<p>Haec tum multiplici populos sermone replebat</p>
<p n="190">gaudens, et pariter facta atque infecta canebat:</p>
<p>venisse Aenean, Troiano sanguine cretum,</p>
<p>cui se pulchra viro dignetur iungere Dido;</p>
<p>nunc hiemem inter se luxu, quam longa, fovere</p>
<p>regnorum immemores turpique cupidine captos.</p>
<p n="195">Haec passim dea foeda virum diffundit in ora.</p>
<p>Protinus ad regem cursus detorquet Iarban,</p>
<p>incenditque animum dictis atque aggerat iras.</p>
<milestone ed="p" n="198" unit="card"/>
<p>Hic Hammone satus, rapta Garamantide Nympha,</p>
<p>templa Iovi centum latis immania regnis,</p>
<p n="200">centum aras posuit, vigilemque sacraverat ignem,</p>
<p>excubias divom aeternas, pecudumque cruore</p>
<p>pingue solum et variis florentia limina sertis.</p>
<p>Isque amens animi et rumore accensus amaro</p>
<p>dicitur ante aras media inter numina divom</p>
<p n="205">multa Iovem manibus supplex orasse supinis:</p>
<p>Iuppiter omnipotens, cui nunc Maurusia pictis</p>
<p>gens epulata toris Lenaeum libat honorem,</p>
<p>aspicis haec, an te, genitor, cum fulmina torques,</p>
<p>nequiquam horremus, caecique in nubibus ignes</p>
<p n="210">terrificant animos et inania murmura miscent?</p>
<p>Femina, quae nostris errans in finibus urbem</p>
<p>exiguam pretio posuit, cui litus arandum</p>
<p>cuique loci leges dedimus, conubia nostra</p>
<p>reppulit, ac dominum Aenean in regna recepit.</p>
<p n="215">Et nunc ille Paris cum semiviro comitatu,</p>
<p>Maeonia mentum mitra crinemque madentem</p>
<p>subnexus, rapto potitur: nos munera templis</p>
<p>quippe tuis ferimus, famamque fovemus inanem.</p>
<milestone ed="p" n="219" unit="card"/>
<p>Talibus orantem dictis arasque tenentem</p>
<p n="220">audiit omnipotens, oculosque ad moenia torsit</p>
<p>regia et oblitos famae melioris amantes.</p>
<p>Tum sic Mercurium adloquitur ac talia mandat:</p>
<p>Vade age, nate, voca Zephyros et labere pennis,</p>
<p>Dardaniumque ducem, Tyria Karthagine qui nunc</p>
<p n="225">exspectat, fatisque datas non respicit urbes,</p>
<p>adloquere, et celeris defer mea dicta per auras.</p>
<p>Non illum nobis genetrix pulcherrima talem</p>
<p>promisit, Graiumque ideo bis vindicat armis;</p>
<p>sed fore, qui gravidam imperiis belloque frementem</p>
<p n="230">Italiam regeret, genus alto a sanguine Teucri</p>
<p>proderet, ac totum sub leges mitteret orbem.</p>
<p>Si nulla accendit tantarum gloria rerum,</p>
<p>nec super ipse sua molitur laude laborem,</p>
<p>Ascanione pater Romanas invidet arces?</p>
<p n="235">Quid struit, aut qua spe inimica in gente moratur,</p>
<p>nec prolem Ausoniam et Lavinia respicit arva?</p>
<p>Naviget: haec summa est; hic nostri nuntius esto.</p>
<milestone ed="p" n="238" unit="card"/>
<p>Dixerat. Ille patris magni parere parabat</p>
<p>imperio; et primum pedibus talaria nectit</p>
<p n="240">aurea, quae sublimem alis sive aequora supra</p>
<p>seu terram rapido pariter cum flamine portant;</p>
<p>tum virgam capit: hac animas ille evocat Orco</p>
<p>pallentis, alias sub Tartara tristia mittit,</p>
<p>dat somnos adimitque, et lumina morte resignat.</p>
<p n="245">Illa fretus agit ventos, et turbida tranat</p>
<p>nubila; iamque volans apicem et latera ardua cernit</p>
<p>Atlantis duri, caelum qui vertice fulcit,</p>
<p>Atlantis, cinctum adsidue cui nubibus atris</p>
<p>piniferum caput et vento pulsatur et imbri;</p>
<p n="250">nix umeros infusa tegit; tum flumina mento</p>
<p>praecipitant senis, et glacie riget horrida barba.</p>
<p>Hic primum paribus nitens Cyllenius alis</p>
<p>constitit; hinc toto praeceps se corpore ad undas</p>
<p>misit, avi similis, quae circum litora, circum</p>
<p n="255">piscosos scopulos humilis volat aequora iuxta.</p>
<p>Haud aliter terras inter caelumque volabat,</p>
<p>litus harenosum Libyae ventosque secabat</p>
<p>materno veniens ab avo Cyllenia proles.</p>
<p>Ut primum alatis tetigit magalia plantis,</p>
<p n="260">Aenean fundantem arces ac tecta novantem</p>
<p>conspicit; atque illi stellatus iaspide fulva</p>
<p>ensis erat, Tyrioque ardebat murice laena</p>
<p>demissa ex umeris, dives quae munera Dido</p>
<p>fecerat, et tenui telas discreverat auro.</p>
<p n="265">Continuo invadit: Tu nunc Karthaginis altae</p>
<p>fundamenta locas, pulchramque uxorius urbem</p>
<p>exstruis, heu regni rerumque oblite tuarum?</p>
<p>Ipse deum tibi me claro demittit Olympo</p>
<p>regnator, caelum ac terras qui numine torquet;</p>
<p n="270">ipse haec ferre iubet celeris mandata per auras:</p>
<p>quid struis, aut qua spe Libycis teris otia terris?</p>
<p>Si te nulla movet tantarum gloria rerum,</p>
<p>[nec super ipse tua moliris laude laborem,]</p>
<p>Ascanium surgentem et spes heredis Iuli</p>
<p n="275">respice, cui regnum Italiae Romanaque tellus</p>
<p>debentur. Tali Cyllenius ore locutus</p>
<p>mortalis visus medio sermone reliquit,</p>
<p>et procul in tenuem ex oculis evanuit auram.</p>
<milestone ed="p" n="279" unit="card"/>
<p>At vero Aeneas aspectu obmutuit amens,</p>
<p n="280">arrectaeque horrore comae, et vox faucibus haesit.</p>
<p>Ardet abire fuga dulcisque relinquere terras,</p>
<p>attonitus tanto monitu imperioque deorum.</p>
<p>Heu quid agat? Quo nunc reginam ambire furentem</p>
<p>audeat adfatu? Quae prima exordia sumat?</p>
<p n="285">Atque animum nunc huc celerem, nunc dividit illuc,</p>
<p>in partisque rapit varias perque omnia versat.</p>
<p>Haec alternanti potior sententia visa est:</p>
<p>Mnesthea Sergestumque vocat fortemque Serestum,</p>
<p>classem aptent taciti sociosque ad litora cogant,</p>
<p n="290">arma parent, et quae rebus sit causa novandis</p>
<p>dissimulent; sese interea, quando optuma Dido</p>
<p>nesciat et tantos rumpi non speret amores,</p>
<p>temptaturum aditus, et quae mollissima fandi</p>
<p>tempora, quis rebus dexter modus. Ocius omnes</p>
<p n="295">imperio laeti parent ac iussa facessunt.</p>
<milestone ed="p" n="296" unit="card"/>
<p>At regina dolosquis fallere possit amantem?</p>
<p>praesensit, motusque excepit prima futuros,</p>
<p>omnia tuta timens. Eadem impia Fama furenti</p>
<p>detulit armari classem cursumque parari.</p>
<p n="300">Saevit inops animi, totamque incensa per urbem</p>
<p>bacchatur, qualis commotis excita sacris</p>
<p>Thyias, ubi audito stimulant trieterica Baccho</p>
<p>orgia, nocturnusque vocat clamore Cithaeron.</p>
<p>Tandem his Aenean compellat vocibus ultro:</p>
<p n="305">Dissimulare etiam sperasti, perfide, tantum</p>
<p>posse nefas, tacitusque mea decedere terra?</p>
<p>Nec te noster amor, nec te data dextera quondam,</p>
<p>nec moritura tenet crudeli funere Dido?</p>
<p>Quin etiam hiberno moliris sidere classem,</p>
<p n="310">et mediis properas aquilonibus ire per altum,</p>
<p>crudelis? Quid, si non arva aliena domosque</p>
<p>ignotas peteres, sed Troia antiqua maneret,</p>
<p>Troia per undosum peteretur classibus aequor</p>
<p>Mene fugis? Per ego has lacrimas dextramque tuam te</p>
<p n="315">(quando aliud mihi iam miserae nihil ipsa reliqui)</p>
<p>per conubia nostra, per inceptos hymenaeos,</p>
<p>si bene quid de te merui, fuit aut tibi quicquam</p>
<p>dulce meum, miserere domus labentis, et istam</p>
<p>oro, si quis adhuc precibus locusexue mentem.</p>
<p n="320">Te propter Libycae gentes Nomadumque tyranni</p>
<p>odere, infensi Tyrii; te propter eundem</p>
<p>exstinctus pudor, et, qua sola sidera adibam,</p>
<p>fama prior. Cui me moribundam deseris, hospes?</p>
<p>Hoc solum nomen quoniam de coniuge restat.</p>
<p n="325">Quid moror? An mea Pygmalion dum moenia frater</p>
<p>destruat, aut captam ducat Gaetulus Iarbas?</p>
<p>Saltem si qua mihi de te suscepta fuisset</p>
<p>ante fugam suboles, si quis mihi parvulus aula</p>
<p>luderet Aeneas, qui te tamen ore referret,</p>
<p n="330">non equidem omnino capta ac deserta viderer.</p>
<milestone ed="p" n="331" unit="card"/>
<p>Dixerat. Ille Iovis monitis immota tenebat</p>
<p>lumina, et obnixus curam sub corde premebat.</p>
<p>Tandem pauca refert: Ego te, quae plurima fando</p>
<p>enumerare vales, numquam, regina, negabo</p>
<p n="335">promeritam; nec me meminisse pigebit Elissae,</p>
<p>dum memor ipse mei, dum spiritus hos regit artus.</p>
<p>Pro re pauca loquar. Neque ego hanc abscondere furto</p>
<p>speravine fingefugam, nec coniugis umquam</p>
<p>praetendi taedas, aut haec in foedera veni.</p>
<p n="340">Me si fata meis paterentur ducere vitam</p>
<p>auspiciis et sponte mea componere curas,</p>
<p>urbem Troianam primum dulcisque meorum</p>
<p>reliquias colerem, Priami tecta alta manerent,</p>
<p>et recidiva manu posuissem Pergama victis.</p>
<p n="345">Sed nunc Italiam magnam Gryneus Apollo,</p>
<p>Italiam Lyciae iussere capessere sortes:</p>
<p>hic amor, haec patria est. Si te Karthaginis arces,</p>
<p>Phoenissam, Libycaeque aspectus detinet urbis,</p>
<p>quae tandem, Ausonia Teucros considere terra,</p>
<p n="350">invidia est? Et nos fas extera quaerere regna.</p>
<p>Me patris Anchisae, quotiens umentibus umbris</p>
<p>nox operit terras, quotiens astra ignea surgunt,</p>
<p>admonet in somnis et turbida terret imago;</p>
<p>me puer Ascanius capitisque iniuria cari,</p>
<p n="355">quem regno Hesperiae fraudo et fatalibus arvis.</p>
<p>Nunc etiam interpres divom, Iove missus ab ipso</p>
<p>testor utrumque caputceleris mandata per auras</p>
<p>detulit; ipse deum manifesto in lumine vidi</p>
<p>intrantem muros, vocemque his auribus hausi.</p>
<p n="360">Desine meque tuis incendere teque querelis:</p>
<p part="Y">Italiam non sponte sequor.</p>
<milestone ed="p" n="362" unit="card"/>
<p>Talia dicentem iamdudum aversa tuetur,</p>
<p>huc illuc volvens oculos, totumque pererrat</p>
<p>luminibus tacitis, et sic accensa profatur:</p>
<p n="365">Nec tibi diva parens, generis nec Dardanus auctor,</p>
<p>perfide; sed duris genuit te cautibus horrens</p>
<p>Caucasus, Hyrcanaeque admorunt ubera tigres.</p>
<p>Nam quid dissimulo, aut quae me ad maiora reservo?</p>
<p>Num fletu ingemuit nostro? Num lumina flexit?</p>
<p n="370">Num lacrimas victus dedit, aut miseratus amantem est?</p>
<p>Quae quibus anteferam? Iam iam nec maxuma Iuno,</p>
<p>nec Saturnius haec oculis pater aspicit aequis.</p>
<p>Nusquam tuta fides. Eiectum litore, egentem</p>
<p>excepi, et regni demens in parte locavi;</p>
<p n="375">amissam classem, socios a morte reduxi.</p>
<p>Heu furiis incensa feror! Nunc augur Apollo,</p>
<p>nunc Lyciae sortes, nunc et Iove missus ab ipso</p>
<p>interpres divom fert horrida iussa per auras.</p>
<p>Scilicet is Superis labor est, ea cura quietos</p>
<p n="380">sollicitat. Neque te teneo, neque dicta refello.</p>
<p>I, sequere Italiam ventis, pete regna per undas.</p>
<p>Spero equidem mediis, si quid pia numina possunt,</p>
<p>supplicia hausurum scopulis, et nomine Dido</p>
<p>saepe vocaturum. Sequar atris ignibus absens,</p>
<p n="385">et, cum frigida mors anima seduxerit artus,</p>
<p>omnibus umbra locis adero. Dabis, improbe, poenas.</p>
<p>Audiam et haec Manis veniet mihi fama sub imos.</p>
<p>His medium dictis sermonem abrumpit, et auras</p>
<p>aegra fugit, seque ex oculis avertit et aufert,</p>
<p n="390">linquens multa metu cunctantem et multa parantem</p>
<p>dicere. Suscipiunt famulae, conlapsaque membra</p>
<p>marmoreo referunt thalamo stratisque reponunt.</p>
<milestone ed="p" n="393" unit="card"/>
<p>At pius Aeneas, quamquam lenire dolentem</p>
<p>solando cupit et dictis avertere curas,</p>
<p n="395">multa gemens magnoque animum labefactus amore,</p>
<p>iussa tamen divom exsequitur, classemque revisit.</p>
<p>Tum vero Teucri incumbunt, et litore celsas</p>
<p>deducunt toto naves: natat uncta carina;</p>
<p>frondentisque ferunt remos et robora silvis</p>
<p part="Y" n="400">infabricata, fugae studio.</p>
<p>Migrantis cernas, totaque ex urbe ruentis.</p>
<p>Ac velut ingentem formicae farris acervum</p>
<p>cum populant, hiemis memores, tectoque reponunt;</p>
<p>it nigrum campis agmen, praedamque per herbas</p>
<p n="405">convectant calle angusto; pars grandia trudunt</p>
<p>obnixae frumenta umeris; pars agmina cogunt</p>
<p>castigantque moras; opere omnis semita fervet.</p>
<p>Quis tibi tum, Dido, cernenti talia sensus?</p>
<p>quosve dabas gemitus, cum litora fervere late</p>
<p n="410">prospiceres arce ex summa, totumque videres</p>
<p>misceri ante oculos tantis clamoribus aequor?</p>
<p>Improbe Amor, quid non mortalia pectora cogis?</p>
<p>Ire iterum in lacrimas, iterum temptare precando</p>
<p>cogitur, et supplex animos submittere amori,</p>
<p n="415">ne quid inexpertum frustra moritura relinquat.</p>
<milestone ed="p" n="416" unit="card"/>
<p>Anna, vides toto properari litore; circum</p>
<p>undique convenere; vocat iam carbasus auras,</p>
<p>puppibus et laeti nautae imposuere coronas.</p>
<p>Hunc ego si potui tantum sperare dolorem,</p>
<p n="420">et perferre, soror, potero. Miserae hoc tamen unum</p>
<p>exsequere, Anna, mihi. Solam nam perfidus ille</p>
<p>te colere, arcanos etiam tibi credere sensus;</p>
<p>sola viri mollis aditus et tempora noras.</p>
<p>I, soror, atque hostem supplex adfare superbum:</p>
<p n="425">non ego cum Danais Troianam exscindere gentem</p>
<p>Aulide iuravi, classemve ad Pergama misi,</p>
<p>nec patris Anchisae cineres Manisve revelli,</p>
<p>cur mea dicta neget duras demittere in auris.</p>
<p>Quo ruit? Extremum hoc miserae det munus amanti:</p>
<p n="430">exspectet facilemque fugam ventosque ferentis.</p>
<p>Non iam coniugium antiquum, quod prodidit, oro,</p>
<p>nec pulchro ut Latio careat regnumque relinquat:</p>
<p>tempus inane peto, requiem spatiumque furori,</p>
<p>dum mea me victam doceat fortuna dolere.</p>
<p n="435">Extremam hanc oro veniammiserere sororis</p>
<p>quam mihi cum dederit, cumulatam morte remittam.</p>
<milestone ed="p" n="437" unit="card"/>
<p>Talibus orabat, talisque miserrima fletus</p>
<p>fertque refertque soror: sed nullis ille movetur</p>
<p>fletibus, aut voces ullas tractabilis audit;</p>
<p n="440">fata obstant, placidasque viri deus obstruit auris.</p>
<p>Ac, velut annoso validam cum robore quercum</p>
<p>Alpini Boreae nunc hinc nunc flatibus illinc</p>
<p>eruere inter se certant; it stridor, et altae</p>
<p>consternunt terram concusso stipite frondes;</p>
<p n="445">ipsa haeret scopulis, et, quantum vertice ad auras</p>
<p>aetherias, tantum radice in Tartara tendit:</p>
<p>haud secus adsiduis hinc atque hinc vocibus heros</p>
<p>tunditur, et magno persentit pectore curas;</p>
<p>mens immota manet; lacrimae volvuntur inanes.</p>
<milestone ed="p" n="450" unit="card"/>
<p n="450">Tum vero infelix fatis exterrita Dido</p>
<p>mortem orat; taedet caeli convexa tueri.</p>
<p>Quo magis inceptum peragat lucemque relinquat,</p>
<p>vidit, turicremis cum dona imponeret aris,</p>
<p>horrendum dictu, latices nigrescere sacros,</p>
<p n="455">fusaque in obscenum se vertere vina cruorem.</p>
<p>Hoc visum nulli, non ipsi effata sorori.</p>
<p>Praeterea fuit in tectis de marmore templum</p>
<p>coniugis antiqui, miro quod honore colebat,</p>
<p>velleribus niveis et festa fronde revinctum:</p>
<p n="460">hinc exaudiri voces et verba vocantis</p>
<p>visa viri, nox cum terras obscura teneret;</p>
<p>solaque culminibus ferali carmine bubo</p>
<p>saepe queri et longas in fletum ducere voces;</p>
<p>multaque praeterea vatum praedicta priorum</p>
<p n="465">terribili monitu horrificant. Agit ipse furentem</p>
<p>in somnis ferus Aeneas; semperque relinqui</p>
<p>sola sibi, semper longam incomitata videtur</p>
<p>ire viam, et Tyrios deserta quaerere terra.</p>
<p>Eumenidum veluti demens videt agmina Pentheus,</p>
<p n="470">et solem geminum et duplicis se ostendere Thebas;</p>
<p>aut Agamemnonius scaenis agitatus Orestes</p>
<p>armatam facibus matrem et serpentibus atris</p>
<p>cum fugit, ultricesque sedent in limine Dirae.</p>
<milestone ed="p" n="474" unit="card"/>
<p>Ergo ubi concepit furias evicta dolore</p>
<p n="475">decrevitque mori, tempus secum ipsa modumque</p>
<p>exigit, et, maestam dictis adgressa sororem,</p>
<p>consilium voltu tegit, ac spem fronte serenat:</p>
<p>Inveni, germana, viamgratare sorori</p>
<p>quae mihi reddat eum, vel eo me solvat amantem.</p>
<p n="480">Oceani finem iuxta solemque cadentem</p>
<p>ultimus Aethiopum locus est, ubi maxumus Atlas</p>
<p>axem humero torquet stellis ardentibus aptum:</p>
<p>hinc mihi Massylae gentis monstrata sacerdos,</p>
<p>Hesperidum templi custos, epulasque draconi</p>
<p n="485">quae dabat, et sacros servabat in arbore ramos,</p>
<p>spargens umida mella soporiferumque papaver.</p>
<p>Haec se carminibus promittit solvere mentes</p>
<p>quas velit, ast aliis duras immittere curas,</p>
<p>sistere aquam fluviis, et vertere sidera retro;</p>
<p n="490">nocturnosque movet Manis: mugire videbis</p>
<p>sub pedibus terram, et descendere montibus ornos.</p>
<p>Testor, cara, deos et te, germana, tuumque</p>
<p>dulce caput, magicas invitam accingier artes.</p>
<p>Tu secreta pyram tecto interiore sub auras</p>
<p n="495">erige, et arma viri, thalamo quae fixa reliquit</p>
<p>impius, exuviasque omnis, lectumque iugalem,</p>
<p>quo perii, superimponas: abolere nefandi</p>
<p>cuncta viri monumenta iuvat, monstratque sacerdos.</p>
<p>Haec effata silet; pallor simul occupat ora.</p>
<p n="500">Non tamen Anna novis praetexere funera sacris</p>
<p>germanam credit, nec tantos mente furores</p>
<p>concipit, aut graviora timet, quam morte Sychaei:</p>
<p part="Y">ergo iussa parat.</p>
<milestone ed="p" n="504" unit="card"/>
<p>At regina, pyra penetrali in sede sub auras</p>
<p n="505">erecta ingenti taedis atque ilice secta,</p>
<p>intenditque locum sertis, et fronde coronat</p>
<p>funerea; super exuvias ensemque relictum</p>
<p>effigiemque toro locat, haud ignara futuri.</p>
<p>Stant arae circum, et crines effusa sacerdos</p>
<p n="510">ter centum tonat ore deos, Erebumque Chaosque,</p>
<p>tergeminamque Hecaten, tria virginis ora Dianae.</p>
<p>Sparserat et latices simulatos fontis Averni,</p>
<p>falcibus et messae ad lunam quaeruntur anis</p>
<p>pubentes herbae nigri cum lacte veneni;</p>
<p n="515">quaeritur et nascentis equi de fronte revolsus</p>
<p part="Y">et matri praereptus amor.</p>
<p>Ipsa mola manibusque piis altaria iuxta,</p>
<p>unum exuta pedem vinclis, in veste recincta,</p>
<p>testatur moritura deos et conscia fati</p>
<p n="520">sidera; tum, si quod non aequo foedere amantes</p>
<p>curae numen habet iustumque memorque, precatur.</p>
<milestone ed="p" n="522" unit="card"/>
<p>Nox erat, et placidum carpebant fessa soporem</p>
<p>corpora per terras, silvaeque et saeva quierant</p>
<p>aequora: cum medio volvuntur sidera lapsu,</p>
<p n="525">cum tacet omnis ager, pecudes pictaeque volucres,</p>
<p>quaeque lacus late liquidos, quaeque aspera dumis</p>
<p>rura tenent, somno positae sub nocte silenti</p>
<p>[lenibant curas, et corda oblita laborum].</p>
<p>At non infelix animi Phoenissa, nec umquam</p>
<p n="530">Solvitur in somnos, oculisve aut pectore noctem</p>
<p>accipit: ingeminant curae, rursusque resurgens</p>
<p>saevit amor, magnoque irarum fluctuat aestu.</p>
<p>Sic adeo insistit, secumque ita corde volutat:</p>
<p>En, quid ago? Rursusne procos inrisa priores</p>
<p n="535">experiar, Nomadumque petam conubia supplex,</p>
<p>quos ego sim totiens iam dedignata maritos?</p>
<p>Iliacas igitur classes atque ultima Teucrum</p>
<p>iussa sequar? Quiane auxilio iuvat ante levatos,</p>
<p>et bene apud memores veteris stat gratia facti?</p>
<p n="540">Quis me autem, fac velle, sinet, ratibusve superbis</p>
<p>invisam accipiet? Nescis heu, perdita, necdum</p>
<p>Laomedonteae sentis periuria gentis?</p>
<p>Quid tum, sola fuga nautas comitabor ovantes,</p>
<p>an Tyriis omnique manu stipata meorum</p>
<p n="545">inferar, et, quos Sidonia vix urbe revelli,</p>
<p>rursus agam pelago, et ventis dare vela iubebo?</p>
<p>Quin morere, ut merita es, ferroque averte dolorem.</p>
<p>Tu lacrimis evicta meis, tu prima furentem</p>
<p>his, germana, malis oneras atque obicis hosti.</p>
<p n="550">Non licuit thalami expertem sine crimine vitam</p>
<p>degere, more ferae, tales nec tangere curas!</p>
<p>Non servata fides cineri promissa Sychaeo!</p>
<milestone ed="p" n="553" unit="card"/>
<p>Tantos illa suo rumpebat pectore questus.</p>
<p>Aeneas celsa in puppi, iam certus eundi,</p>
<p n="555">carpebat somnos, rebus iam rite paratis.</p>
<p>Huic se forma dei voltu redeuntis eodem</p>
<p>obtulit in somnis, rursusque ita visa monere est</p>
<p>omnia Mercurio similis, vocemque coloremque</p>
<p>et crinis flavos et membra decora iuventa:</p>
<p n="560">Nate dea, potes hoc sub casu ducere somnos,</p>
<p>nec, quae te circum stent deinde pericula, cernis,</p>
<p>demens, nec Zephyros audis spirare secundos?</p>
<p>Illa dolos dirumque nefas in pectore versat,</p>
<p>certa mori, varioque irarum fluctuat aestu.</p>
<p n="565">Non fugis hinc praeceps, dum praecipitare potestas?</p>
<p>Iam mare turbari trabibus, saevasque videbis</p>
<p>conlucere faces, iam fervere litora flammis,</p>
<p>si te his attigerit terris Aurora morantem.</p>
<p>Heia age, rumpe moras. Varium et mutabile semper</p>
<p n="570">femina. Sic fatus, nocti se immiscuit atrae.</p>
<milestone ed="p" n="571" unit="card"/>
<p>Tum vero Aeneas, subitis exterritus umbris,</p>
<p>corripit e somno corpus, sociosque fatigat:</p>
<p>Praecipites vigilate, viri, et considite transtris;</p>
<p>solvite vela citi. Deus aethere missus ab alto</p>
<p n="575">festinare fugam tortosque incidere funes</p>
<p>ecce iterum stimulat. Sequimur te, sancte deorum,</p>
<p>quisquis es, imperioque iterum paremus ovantes.</p>
<p>Adsis o placidusque iuves, et sidera caelo</p>
<p>dextra feras. Dixit, vaginaque eripit ensem</p>
<p n="580">fulmineum, strictoque ferit retinacula ferro.</p>
<p>Idem omnes simul ardor habet, rapiuntque ruuntque;</p>
<p>litora deseruere; latet sub classibus aequor;</p>
<p>adnixi torquent spumas et caerula verrunt.</p>
<milestone ed="p" n="584" unit="card"/>
<p>Et iam prima novo spargebat lumine terras</p>
<p n="585">Tithoni croceum linquens Aurora cubile.</p>
<p>Regina e speculis ut primum albescere lucem</p>
<p>vidit, et aequatis classem procedere velis,</p>
<p>litoraque et vacuos sensit sine remige portus,</p>
<p>terque quaterque manu pectus percussa decorum,</p>
<p n="590">flaventesque abscissa comas, Pro Iuppiter, ibit</p>
<p>hic ait et nostris inluserit advena regnis?</p>
<p>Non arma expedient, totaque ex urbe sequentur,</p>
<p>deripientque rates alii navalibus? Ite,</p>
<p>ferte citi flammas, date vela, impellite remos!</p>
<p n="595">Quid loquor, aut ubi sum? Quae mentem insania mutat?</p>
<p>Infelix Dido, nunc te facta impia tangunt.</p>
<p>Tum decuit, cum sceptra dabas.En dextra fidesque,</p>
<p>quem secum patrios aiunt portare Penates,</p>
<p>quem subiisse umeris confectum aetate parentem!</p>
<p n="600">Non potui abreptum divellere corpus, et undis</p>
<p>spargere? Non socios, non ipsum absumere ferro</p>
<p>Ascanium, patriisque epulandum ponere mensis?</p>
<p>Verum anceps pugnae fuerat fortuna:fuisset.</p>
<p>Quem metui moritura? Faces in castra tulissem,</p>
<p n="605">implessemque foros flammis, natumque patremque</p>
<p>cum genere extinxem, memet super ipsa dedissem.</p>
<p>Sol, qui terrarum flammis opera omnia lustras,</p>
<p>tuque harum interpres curarum et conscia Iuno,</p>
<p>nocturnisque Hecate triviis ululata per urbes,</p>
<p n="610">et Dirae ultrices, et di morientis Elissae,</p>
<p>accipite haec, meritumque malis advertite numen,</p>
<p>et nostras audite preces. Si tangere portus</p>
<p>infandum caput ac terris adnare necesse est,</p>
<p>et sic fata Iovis poscunt, hic terminus haeret:</p>
<p n="615">at bello audacis populi vexatus et armis,</p>
<p>finibus extorris, complexu avulsus Iuli,</p>
<p>auxilium imploret, videatque indigna suorum</p>
<p>funera; nec, cum se sub leges pacis iniquae</p>
<p>tradiderit, regno aut optata luce fruatur,</p>
<p n="620">sed cadat ante diem, mediaque inhumatus harena.</p>
<p>Haec precor, hanc vocem extremam cum sanguine fundo.</p>
<p>Tum vos, o Tyrii, stirpem et genus omne futurum</p>
<p>exercete odiis, cinerique haec mittite nostro</p>
<p>munera. Nullus amor populis, nec foedera sunto.</p>
<p n="625">Exoriare aliquis nostris ex ossibus ultor,</p>
<p>qui face Dardanios ferroque sequare colonos,</p>
<p>nunc, olim, quocumque dabunt se tempore vires.</p>
<p>Litora litoribus contraria, fluctibus undas</p>
<p>imprecor, arma armis; pugnent ipsique nepotesque.</p>
<milestone ed="p" n="630" unit="card"/>
<p n="630">Haec ait, et partis animum versabat in omnis,</p>
<p>invisam quaerens quam primum abrumpere lucem.</p>
<p>Tum breviter Barcen nutricem adfata Sychaei;</p>
<p>namque suam patria antiqua cinis ater habebat:</p>
<p>Annam cara mihi nutrix huc siste sororem;</p>
<p n="635">dic corpus properet fluviali spargere lympha,</p>
<p>et pecudes secum et monstrata piacula ducat:</p>
<p>sic veniat; tuque ipsa pia tege tempora vitta.</p>
<p>Sacra Iovi Stygio, quae rite incepta paravi,</p>
<p>perficere est animus, finemque imponere curis,</p>
<p n="640">Dardaniique rogum capitis permittere flammae.</p>
<p>Sic ait: illa gradum studio celerabat anili.</p>
<p>At trepida, et coeptis immanibus effera Dido,</p>
<p>sanguineam volvens aciem, maculisque trementis</p>
<p>interfusa genas, et pallida morte futura,</p>
<p n="645">interiora domus inrumpit limina, et altos</p>
<p>conscendit furibunda rogos, ensemque recludit</p>
<p>Dardanium, non hos quaesitum munus in usus.</p>
<p>Hic, postquam Iliacas vestes notumque cubile</p>
<p>conspexit, paulum lacrimis et mente morata,</p>
<p n="650">incubuitque toro, dixitque novissima verba:</p>
<p>Dulces exuviae, dum fata deusque sinebant,</p>
<p>accipite hanc animam, meque his exsolvite curis.</p>
<p>Vixi, et, quem dederat cursum fortuna, peregi,</p>
<p>et nunc magna mei sub terras ibit imago.</p>
<p n="655">Urbem praeclaram statui; mea moenia vidi;</p>
<p>ulta virum, poenas inimico a fratre recepi;</p>
<p>felix, heu nimium felix, si litora tantum</p>
<p>numquam Dardaniae tetigissent nostra carinae!</p>
<milestone ed="p" n="659" unit="card"/>
<p>Dixit, et, os impressa toro, Moriemur inultae,</p>
<p n="660">sed moriamur ait. Sic, sic iuvat ire sub umbras:</p>
<p>Hauriat hunc oculis ignem crudelis ab alto</p>
<p>Dardanus, et nostrae secum ferat omina mortis.</p>
<p>Dixerat; atque illam media inter talia ferro</p>
<p>conlapsam aspiciunt comites, ensemque cruore</p>
<p n="665">spumantem, sparsasque manus. It clamor ad alta</p>
<p>atria; concussam bacchatur Fama per urbem.</p>
<p>Lamentis gemituque et femineo ululatu</p>
<p>tecta fremunt; resonat magnis plangoribus aether,</p>
<p>non aliter, quam si immissis ruat hostibus omnis</p>
<p n="670">Karthago aut antiqua Tyros, flammaeque furentes</p>
<p>culmina perque hominum volvantur perque deorum.</p>
<p>Audiit exanimis, trepidoque exterrita cursu</p>
<p>unguibus ora soror foedans et pectora pugnis</p>
<p>per medios ruit, ac morientem nomine clamat:</p>
<p n="675">Hoc illud, germana, fuit? Me fraude petebas?</p>
<p>Hoc rogus iste mihi, hoc ignes araeque parabant?</p>
<p>Quid primum deserta querar? Comitemne sororem</p>
<p>sprevisti moriens? Eadem me ad fata vocasses:</p>
<p>idem ambas ferro dolor, atque eadem hora tulisset.</p>
<p n="680">His etiam struxi manibus, patriosque vocavi</p>
<p>voce deos, sic te ut posita crudelis abessem?</p>
<p>Exstinxti te meque, soror, populumque patresque</p>
<p>Sidonios urbemque tuam. Date volnera lymphis</p>
<p>abluam, et, extremus si quis super halitus errat,</p>
<p n="685">ore legam. Sic fata, gradus evaserat altos,</p>
<p>semianimemque sinu germanam amplexa fovebat</p>
<p>cum gemitu, atque atros siccabat veste cruores.</p>
<p>Illa, graves oculos conata attollere, rursus</p>
<p>deficit; infixum stridit sub pectore vulnus.</p>
<p n="690">Ter sese attollens cubitoque adnixa levavit;</p>
<p>ter revoluta toro est, oculisque errantibus alto</p>
<p>quaesivit caelo lucem, ingemuitque reperta.</p>
<milestone ed="p" n="693" unit="card"/>
<p>Tum Iuno omnipotens, longum miserata dolorem</p>
<p>difficilisque obitus, Irim demisit Olympo,</p>
<p n="695">quae luctantem animam nexosque resolveret artus.</p>
<p>Nam quia nec fato, merita nec morte peribat,</p>
<p>sed misera ante diem, subitoque accensa furore,</p>
<p>nondum illi flavum Proserpina vertice crinem</p>
<p>abstulerat, Stygioque caput damnaverat Orco.</p>
<p n="700">Ergo Iris croceis per caelum roscida pennis,</p>
<p>mille trahens varios adverso sole colores,</p>
<p>devolat, et supra caput adstitit: Hunc ego Diti</p>
<p>sacrum iussa fero, teque isto corpore solvo.</p>
<p>Sic ait, et dextra crinem secat: omnis et una</p>
<p n="705">dilapsus calor, atque in ventos vita recessit.</p></div1>
<div1 type="Book" n="5">
<milestone ed="p" n="1" unit="card"/>
<p>Interea medium Aeneas iam classe tenebat</p>
<p>certus iter, fluctusque atros Aquilone secabat,</p>
<p>moenia respiciens, quae iam infelicis Elissae</p>
<p>conlucent flammis. Quae tantum accenderit ignem,</p>
<p n="5">causa latet; duri magno sed amore dolores</p>
<p>polluto, notumque, furens quid femina possit,</p>
<p>triste per augurium Teucrorum pectora ducunt.</p>
<p>Ut pelagus tenuere rates, nec iam amplius ulla</p>
<p>occurrit tellus, maria undique et undique caelum,</p>
<p n="10">olli caeruleus supra caput adstitit imber,</p>
<p>noctem hiememque ferens, et inhorruit unda tenebris.</p>
<p>Ipse gubernator puppi Palinurus ab alta:</p>
<p>Heu! quianam tanti cinxerunt aethera nimbi?</p>
<p>Quidve, pater Neptune, paras? Sic deinde locutus</p>
<p n="15">colligere arma iubet validisque incumbere remis,</p>
<p>obliquatque sinus in ventum, ac talia fatur:</p>
<p>Magnanime Aenea, non, si mihi Iuppiter auctor</p>
<p>spondeat, hoc sperem Italiam contingere caelo.</p>
<p>Mutati transversa fremunt et vespere ab atro</p>
<p n="20">consurgunt venti, atque in nubem cogitur ar.</p>
<p>Nec nos obniti contra, nec tendere tantum</p>
<p>sufficimus. Superat quoniam Fortuna, sequamur,</p>
<p>quoque vocat, vertamus iter. Nec litora longe</p>
<p>fida reor fraterna Erycis portusque Sicanos,</p>
<p n="25">si modo rite memor servata remetior astra.</p>
<p>Tum pius Aeneas: Equidem sic poscere ventos</p>
<p>iamdudum et frustra cerno te tendere contra:</p>
<p>Flecte viam velis. An sit mihi gratior ulla,</p>
<p>quove magis fessas optem demittere naves,</p>
<p n="30">quam quae Dardanium tellus mihi servat Acesten,</p>
<p>et patris Anchisae gremio complectitur ossa?</p>
<p>Haec ubi dicta, petunt portus, et vela secundi</p>
<p>intendunt Zephyri; fertur cita gurgite classis,</p>
<p>et tandem laeti notae advertuntur harenae.</p>
<milestone ed="p" n="35" unit="card"/>
<p n="35">At procul ex celso miratus vertice montis</p>
<p>adventum sociasque rates occurrit Acestes,</p>
<p>horridus in iaculis et pelle Libystidis ursae,</p>
<p>Troa Criniso conceptum flumine mater</p>
<p>quem genuit: veterum non immemor ille parentum</p>
<p n="40">gratatur reduces, et gaza laetus agresti</p>
<p>excipit, ac fessos opibus solatur amicis.</p>
<milestone ed="p" n="42" unit="card"/>
<p>Postera cum primo stellas Oriente fugarat</p>
<p>clara dies, socios in coetum litore ab omni</p>
<p>advocat Aeneas, tumulique ex aggere fatur:</p>
<p n="45">Dardanidae magni, genus alto a sanguine divom,</p>
<p>annuus exactis completur mensibus orbis,</p>
<p>ex quo reliquias divinique ossa parentis</p>
<p>Condidimus terra maestasque sacravimus aras.</p>
<p>Iamque dies, nisi fallor, adest, quem semper acerbum,</p>
<p n="50">semper honoratumsic di voluistishabebo.</p>
<p>Hunc ego Gaetulis agerem si Syrtibus exsul,</p>
<p>Argolicove mari deprensus et urbe Mycenae;</p>
<p>annua vota tamen sollemnisque ordine pompas</p>
<p>exsequerer, strueremque suis altaria donis.</p>
<p n="55">Nunc ultro ad cineres ipsius et ossa parentis,</p>
<p>haud equidem sine mente, reor, sine numine divom,</p>
<p>adsumus et portus delati intramus amicos.</p>
<p>Ergo agite, et laetum cuncti celebremus honorem;</p>
<p>poscamus ventos; atque haec me sacra quotannis</p>
<p n="60">urbe velit posita templis sibi ferre dicatis.</p>
<p>Bina boum vobis Troia generatus Acestes</p>
<p>dat numero capita in naves; adhibete Penates</p>
<p>et patrios epulis et quos colit hospes Acestes.</p>
<p>Praeterea, si nona diem mortalibus almum</p>
<p n="65">Aurora extulerit radiisque retexerit orbem,</p>
<p>prima citae Teucris ponam certamina classis;</p>
<p>quique pedum cursu valet, et qui viribus audax</p>
<p>aut iaculo incedit melior levibusque sagittis,</p>
<p>seu crudo fidit pugnam committere caestu,</p>
<p n="70">cuncti adsint, meritaeque exspectent praemia palmae.</p>
<p>Ore favete omnes, et cingite tempora ramis.</p>
<milestone ed="p" n="72" unit="card"/>
<p>Sic fatus, velat materna tempora myrto;</p>
<p>hoc Elymus facit, hoc aevi maturus Acestes,</p>
<p>hoc puer Ascanius, sequitur quos cetera pubes.</p>
<p n="75">Ille e concilio multis cum milibus ibat</p>
<p>ad tumulum, magna medius comitante caterva.</p>
<p>Hic duo rite mero libans carchesia Baccho</p>
<p>fundit humi, duo lacte novo, duo sanguine sacro,</p>
<p>purpureosque iacit flores, ac talia fatur:</p>
<p n="80">Salve, sancte parens: iterum salvete, recepti</p>
<p>nequiquam cineres, animaeque umbraeque paternae.</p>
<p>Non licuit fines Italos fataliaque arva,</p>
<p>nec tecum Ausonium (quicumque est) quaerere Thybrim.</p>
<p>Dixerat haec, adytis cum lubricus anguis ab imis</p>
<p n="85">septem ingens gyros, septena volumina traxit,</p>
<p>amplexus placide tumulum lapsusque per aras,</p>
<p>caeruleae cui terga notae, maculosus et auro</p>
<p>squamam incendebat fulgor, ceu nubibus arcus</p>
<p>mille iacit varios adverso sole colores.</p>
<p n="90">Obstipuit visu Aeneas. Ille agmine longo</p>
<p>tandem inter pateras et levia pocula serpens</p>
<p>libavitque dapes, rursusque innoxius imo</p>
<p>successit tumulo, et depasta altaria liquit.</p>
<p>Hoc magis inceptos genitori instaurat honores,</p>
<p n="95">incertus, geniumne loci famulumne parentis</p>
<p>esse putet: caedit binas de more bidentes,</p>
<p>totque sues, totidem nigrantis terga iuvencos;</p>
<p>vinaque fundebat pateris, animamque vocabat</p>
<p>Anchisae magni Manisque Acheronte remissos.</p>
<p n="100">Nec non et socii, quae cuique est copia, laeti</p>
<p>dona ferunt, onerant aras, mactantque iuvencos;</p>
<p>ordine aena locant alii, fusique per herbam</p>
<p>subiciunt veribus prunas et viscera torrent.</p>
<milestone ed="p" n="104" unit="card"/>
<p>Exspectata dies aderat, nonamque serena</p>
<p n="105">Auroram Phaethontis equi iam luce vehebant,</p>
<p>famaque finitimos et clari nomen Acestae</p>
<p>excierat; laeto complerant litora coetu,</p>
<p>visuri Aeneadas, pars et certare parati.</p>
<p>Munera principio ante oculos circoque locantur</p>
<p n="110">in medio, sacri tripodes viridesque coronae,</p>
<p>et palmae pretium victoribus, armaque et ostro</p>
<p>perfusae vestes, argenti aurique talenta;</p>
<p>et tuba commissos medio canit aggere ludos.</p>
<milestone ed="p" n="114" unit="card"/>
<p>Prima pares ineunt gravibus certamina remis</p>
<p n="115">quattuor ex omni delectae classe carinae.</p>
<p>Velocem Mnestheus agit acri remige Pristim,</p>
<p>mox Italus Mnestheus, genus a quo nomine Memmi;</p>
<p>ingentemque Gyas ingenti mole Chimaeram,</p>
<p>urbis opus, triplici pubes quam Dardana versu</p>
<p n="120">impellunt, terno consurgunt ordine remi;</p>
<p>Sergestusque, domus tenet a quo Sergia nomen,</p>
<p>Centauro invehitur magna, Scyllaque Cloanthus</p>
<p>caerulea, genus unde tibi, Romane Cluenti.</p>
<milestone ed="p" n="124" unit="card"/>
<p>Est procul in pelago saxum spumantia contra</p>
<p n="125">litora, quod tumidis submersum tunditur olim</p>
<p>fluctibus, hiberni condunt ubi sidera cori;</p>
<p>tranquillo silet, immotaque attollitur unda</p>
<p>campus, et apricis statio gratissima mergis.</p>
<p>Hic viridem Aeneas frondenti ex ilice metam</p>
<p n="130">constituit signum nautis pater, unde reverti</p>
<p>scirent, et longos ubi circumflectere cursus.</p>
<p>Tum loca sorte legunt, ipsique in puppibus auro</p>
<p>ductores longe effulgent ostroque decori;</p>
<p>cetera populea velatur fronde iuventus,</p>
<p n="135">nudatosque umeros oleo perfilsa nitescit.</p>
<p>Considunt transtris, intentaque brachia remis;</p>
<p>intenti exspectant signum, exsultantiaque haurit</p>
<p>corda pavor pulsans, laudumque arrecta cupido.</p>
<p>Inde, ubi clara dedit sonitum tuba, finibus omnes,</p>
<p n="140">haud mora, prosiluere suis; ferit aethera clamor</p>
<p>nauticus, adductis spumant freta versa lacertis.</p>
<p>Infindunt pariter sulcos, totumque dehiscit</p>
<p>convulsum remis rostrisque tridentibus aequor.</p>
<p>Non tam praecipites biiugo certamine campum</p>
<p n="145">corripuere, ruuntque effusi carcere currus,</p>
<p>nec sic immissis aurigae undantia lora</p>
<p>concussere iugis pronique in verbera pendent.</p>
<p>Tum plausu fremituque virum studiisque faventum</p>
<p>consonat omne nemus, vocemque inclusa volutant</p>
<p n="150">litora, pulsati colles clamore resultant.</p>
<milestone ed="p" n="151" unit="card"/>
<p>Effugit ante alios primisque elabitur undis</p>
<p>turbam inter fremitumque Gyas; quem deinde Cloanthus</p>
<p>consequitur, melior remis, sed pondere pinus</p>
<p>tarda tenet. Post hos aequo discrimine Pristis</p>
<p n="155">Centaurusque locum tendunt superare priorem;</p>
<p>et nunc Pristis habet, nunc victam praeterit ingens</p>
<p>Centaurus, nunc una ambae iunctisque feruntur</p>
<p>frontibus, et longa sulcant vada salsa carina.</p>
<p>Iamque propinquabant scopulo metamque tenebant,</p>
<p n="160">cum princeps medioque Gyas in gurgite victor</p>
<p>rectorem navis compellat voce Menoeten:</p>
<p>Quo tantum mihi dexter abis? Huc dirige gressum;</p>
<p>litus ama, et laevas stringat sine palmula cautes;</p>
<p>altum alii teneant. Dixit; sed caeca Menoetes</p>
<p n="165">saxa timens proram pelagi detorquet ad undas.</p>
<p>Quo diversus abis? iterum Pete saxa, Menoete!</p>
<p>cum clamore Gyas revocabat; et ecce Cloanthum</p>
<p>respicit instantem tergo, et propiora tenentem.</p>
<p>Ille inter navemque Gyae scopulosque sonantes</p>
<p n="170">radit iter laevum interior, subitoque priorem</p>
<p>praeterit, et metis tenet aequora tuta relictis.</p>
<p>Tum vero exarsit iuveni dolor ossibus ingens,</p>
<p>nec lacrimis caruere genae, segnemque Menoeten,</p>
<p>oblitus decorisque sui sociumque salutis,</p>
<p n="175">in mare praecipitem puppi deturbat ab alta;</p>
<p>ipse gubernaclo rector subit, ipse magister,</p>
<p>hortaturque viros, clavumque ad litora torquet.</p>
<p>At gravis, ut fundo vix tandem redditus imo est,</p>
<p>iam senior madidaque fluens in veste Menoetes</p>
<p n="180">summa petit scopuli siccaque in rupe resedit.</p>
<p>Ilium et labentem Teucri et risere natantem,</p>
<p>et salsos rident revomentem pectore fluctus.</p>
<milestone ed="p" n="183" unit="card"/>
<p>Hic laeta extremis spes est accensa duobus,</p>
<p>Sergesto Mnestheique, Gyan superare morantem.</p>
<p n="185">Sergestus capit ante locum scopuloque propinquat,</p>
<p>nec tota tamen ille prior praeeunte carina;</p>
<p>parte prior, partem rostro premit aemula Pristis.</p>
<p>At media socios incedens nave per ipsos</p>
<p>hortatur Mnestheus: Nunc, nunc insurgite remis,</p>
<p n="190">Hectorei socii, Troiae quos sorte suprema</p>
<p>delegi comites; nunc illas promite vires,</p>
<p>nunc animos, quibus in Gaetulis Syrtibus usi,</p>
<p>Ionioque mari Maleaeque sequacibus undis.</p>
<p>Non iam prima peto Mnestheus, neque vincere certo;</p>
<p n="195">quamquam O!sed superent, quibus hoc, Neptune, dedisti;</p>
<p>extremos pudeat rediisse; hoc vincite, cives,</p>
<p>et prohibete nefas. Olli certamine summo</p>
<p>procumbunt; vastis tremit ictibus aerea puppis,</p>
<p>subtrahiturque solum; tum creber anhelitus artus</p>
<p n="200">aridaque ora quatit, sudor fluit undique rivis.</p>
<p> Attulit ipse viris optatum casus honorem.</p>
<p>Namque furens animi dum proram ad saxa suburguet</p>
<p>interior, spatioque subit Sergestus iniquo,</p>
<p>infelix saxis in procurrentibus haesit.</p>
<p n="205">Concussae cautes, et acuto in murice remi</p>
<p>obnixi crepuere, inlisaque prora pependit.</p>
<p>Consurgunt nautae et magno clamore morantur,</p>
<p>ferratasque trudes et acuta cuspide contos</p>
<p>expediunt, fractosque legunt in gurgite remos.</p>
<p n="210"> At laetus Mnestheus successuque acrior ipso</p>
<p>agmine remorum celeri ventisque vocatis</p>
<p>prona petit maria et pelago decurrit aperto.</p>
<p>Qualis spelunca subito commota columba,</p>
<p>cui domus et dulces latebroso in pumice nidi,</p>
<p n="215">fertur in ana volans, plausumque exterrita pennis</p>
<p>dat tecto ingentem, mox aere lapsa quieto</p>
<p>radit iter liquidum, celeres neque commovet alas:</p>
<p>sic Mnestheus, sic ipsa fuga secat ultima Pristis</p>
<p>aequora, sic illam fert impetus ipse volantem.</p>
<p n="220">Et primum in scopulo luctantem deserit alto</p>
<p>Sergestum, brevibusque vadis frustraque vocantem</p>
<p>auxilia, et fractis discentem currere remis</p>
<p>Inde Gyan ipsamque ingenti mole Chimaeram</p>
<p>consequitur; cedit, quoniam spoliata magistro est.</p>
<milestone ed="p" n="225" unit="card"/>
<p n="225">Solus iamque ipso superest in fine Cloanthus:</p>
<p>quem petit, et summis adnixus viribus urguet.</p>
<p>Tum vero ingeminat clamor, cunctique sequentem</p>
<p>instigant studiis, resonatque fragoribus aether.</p>
<p>Hi proprium decus et partum indignantur honorem</p>
<p n="230">ni teneant, vitamque volunt pro laude pacisci;</p>
<p>hos successus alit: possunt, quia posse videntur.</p>
<p>Et fors aequatis cepissent praemia rostris,</p>
<p>ni palmas ponto tendens utrasque Cloanthus</p>
<p>fudissetque preces, divosque in vota vocasset:</p>
<p n="235">Di, quibus imperium est pelagi, quorum aequora curro,</p>
<p>vobis laetus ego hoc candentem in litore taurum</p>
<p>constituam ante aras, voti reus, extaque salsos</p>
<p>porriciam in fluctus et vina liquentia fundam.</p>
<p>Dixit, eumque imis sub fluctibus audiit omnis</p>
<p n="240">Nereidum Phorcique chorus Panopeaque virgo,</p>
<p>et pater ipse manu magna Portunus euntem</p>
<p>impulit; illa Noto citius volucrique sagitta</p>
<p>ad terram fugit, et portu se condidit alto.</p>
<milestone ed="p" n="244" unit="card"/>
<p>Tum satus Anchisa, cunctis ex more vocatis,</p>
<p n="245">victorem magna praeconis voce Cloanthum</p>
<p>declarat viridique advelat tempora lauro,</p>
<p>muneraque in naves ternos optare iuvencos,</p>
<p>vinaque et argenti magnum dat ferre talentum.</p>
<p>Ipsis praecipuos ductoribus addit honores:</p>
<p n="250">victori chlamydem auratam, quam plurima circum</p>
<p>purpura maeandro duplici Meliboea cucurrit,</p>
<p>intextusque puer frondosa regius Ida</p>
<p>veloces iaculo cervos cursuque fatigat,</p>
<p>acer, anhelanti similis, quem praepes ab Ida</p>
<p n="255">sublimem pedibus rapuit Iovis armiger uncis;</p>
<p>longaevi palmas nequiquam ad sidera tendunt</p>
<p>custodes, saevitque canum latratus in auras.</p>
<p>At qui deinde locum tenuit virtute secundum,</p>
<p>levibus huic hamis consertam auroque trilicem</p>
<p n="260">loricam, quam Demoleo detraxerat ipse</p>
<p>victor apud rapidum Simonta sub Ilio alto,</p>
<p>donat habere viro, decus et tutamen in armis.</p>
<p>Vix illam famuli Phegeus Sagarisque ferebant</p>
<p>multiplicem, conixi umeris; indutus at olim</p>
<p n="265">Demoleos cursu palantes Troas agebat.</p>
<p>Tertia dona facit geminos ex aere lebetas,</p>
<p>cymbiaque argento perfecta atque aspera signis.</p>
<p>Iamque adeo donati omnes opibusque superbi</p>
<p>puniceis ibant evincti tempora taenis,</p>
<p n="270">cum saevo e scopulo multa vix arte revolsus,</p>
<p>amissis remis atque ordine debilis uno,</p>
<p>inrisam sine honore ratem Sergestus agebat.</p>
<p>Qualis saepe viae deprensus in aggere serpens,</p>
<p>aerea quem obliquum rota transiit, aut gravis ictu</p>
<p n="275">seminecem liquit saxo lacerumque viator;</p>
<p>nequiquam longos fugiens dat corpore tortus,</p>
<p>parte ferox, ardensque oculis, et sibila colla</p>
<p>arduus attollens, pars volnere clauda retentat</p>
<p>nexantem nodis seque in sua membra plicantem:</p>
<p n="280">tali remigio navis se tarda movebat;</p>
<p>vela facit tamen, et velis subit ostia plenis.</p>
<p>Sergestum Aeneas promisso munere donat,</p>
<p>servatam ob navem laetus sociosque reductos.</p>
<p>Olli serva datur, operum haud ignara Minervae,</p>
<p n="285">Cressa genus, Pholo, geminique sub ubere nati.</p>
<milestone ed="p" n="286" unit="card"/>
<p>Hoc pius Aeneas misso certamine tendit</p>
<p>gramineum in campum, quem collibus undique curvis</p>
<p>cingebant silvae, mediaque in valle theatri</p>
<p>circus erat; quo se multis cum milibus heros</p>
<p n="290">consessu medium tulit exstructoque resedit.</p>
<p>Hic, qui forte velint rapido contendere cursu,</p>
<p>imitat pretiis animos, et praemia ponit.</p>
<p>Undique conveniunt leucri mixtique Sicani,</p>
<p part="Y">Nisus et Euryalus primi,</p>
<p n="295">Euryalus forma insignis viridique iuventa,</p>
<p>Nisus amore pio pueri; quos deinde secutus</p>
<p>regius egregia Priami de stirpe Diores;</p>
<p>hunc Salius simul et Patron, quorum alter Acarnan,</p>
<p>alter ab Arcadio Tegeaeae sanguine gentis;</p>
<p n="300">tum duo Trinacrii iuvenes, Helymus Panopesque,</p>
<p>adsueti silvis, comites senioris Acestae;</p>
<p>multi praeterea, quos fama obscura recondit.</p>
<p>Aeneas quibus in mediis sic deinde locutus:</p>
<p>Accipite haec animis, laetasque advertite mentes:</p>
<p n="305">nemo ex hoc numero mihi non donatus abibit.</p>
<p>Gnosia bina dabo levato lucida ferro</p>
<p>spicula caelatamque argento ferre bipennem;</p>
<p>omnibus hic erit unus honos. Tres praemia primi</p>
<p>accipient flavaque caput nectentur oliva.</p>
<p n="310">Primus equum phaleris insignem victor habeto;</p>
<p>alter Amazoniam pharetram plenamque sagittis</p>
<p>Threciis, lato quam circum amplectitur auro</p>
<p>balteus et tereti subnectit fibula gemma;</p>
<p>tertius Argolica hac galea contentus abito.</p>
<milestone ed="p" n="315" unit="card"/>
<p n="315">Haec ubi dicta, locum capiunt, signoque repente</p>
<p>corripiunt spatia audito, limenque relinquunt,</p>
<p>effusi nimbo similes, simul ultima signant.</p>
<p>Primus abit longeque ante omnia corpora Nisus</p>
<p>emicat, et ventis et fulminis ocior alis;</p>
<p n="320">proximus huic, longo sed proxumus intervallo,</p>
<p>insequitur Salius; spatio post deinde relicto</p>
<p part="Y">tertius Euryalus:</p>
<p>Euryalumque Helymus sequitur; quo deinde sub ipso</p>
<p>ecce volat calcemque terit iam calce Diores,</p>
<p n="325">incumbens umero, spatia et si plura supersint,</p>
<p>transeat elapsus prior, ambiguumque relinquat.</p>
<p>Iamque fere spatio extremo fessique sub ipsam</p>
<p>finem adventabant, levi cum sanguine Nisus</p>
<p>labitur infelix, caesis ut forte iuvencis</p>
<p n="330">fusus humum viridisque super madefecerat herbas.</p>
<p>Hic iuvenis iam victor ovans vestigia presso</p>
<p>haud tenuit titubata solo, sed pronus in ipso</p>
<p>concidit immundoque fimo sacroque cruore.</p>
<p>Non tamen Euryali, non ille oblitus amorum;</p>
<p n="335">nam sese opposuit Salio per lubrica surgens;</p>
<p>ille autem spissa iacuit revolutus harena.</p>
<p>Emicat Euryalus, et munere victor amici</p>
<p>prima tenet, plausuque volat fremituque secundo.</p>
<p>Post Helymus subit, et nunc tertia palma Diores.</p>
<p n="340">Hic totum caveae consessum ingentis et ora</p>
<p>prima patrum magnis Salius clamoribus implet,</p>
<p>ereptumque dolo reddi sibi poscit honorem.</p>
<p>Tutatur favor Euryalum, lacrimaeque decorae,</p>
<p>gratior et pulchro veniens in corpore virtus.</p>
<p n="345">Adiuvat et magna proclamat voce Diores,</p>
<p>qui subiit palmae, frustraque ad praemia venit</p>
<p>ultima, si primi Salio reddentur honores.</p>
<milestone ed="p" n="348" unit="card"/>
<p>Tum pater Aeneas Vestra inquit munera vobis</p>
<p>certa manent, pueri, et palmam movet ordine nemo;</p>
<p n="350">me liceat casus misereri insontis amici.</p>
<p>Sic fatus, tergum Gaetuli immane leonis</p>
<p>dat Salio, villis onerosum atque unguibus aureis.</p>
<p>Hic Nisus, Si tanta inquit sunt praemia victis,</p>
<p>et te lapsorum miseret, quae munera Niso</p>
<p n="355">digna dabis, primam merui qui laude coronam,</p>
<p>ni me, quae Salium, fortuna inimica tulisset?</p>
<p>Et simul his dictis faciem ostentabat et udo</p>
<p>turpia membra fimo. Risit pater optimus olli</p>
<p>et clipeum efferri iussit, Didymaonis artem,</p>
<p n="360">Neptuni sacro Danais de poste refixum.</p>
<p>Hoc iuvenem egregium praestanti munere donat;</p>
<milestone ed="p" n="362" unit="card"/>
<p>Post, ubi confecti cursus, et dona peregit:</p>
<p>Nunc, si cui virtus animusque in pectore praesens,</p>
<p>adsit, et evinctis attollat brachia palmis.</p>
<p n="365">Sic ait, et geminum pugnae proponit honorem,</p>
<p>victori velatum auro vittisque iuvencum,</p>
<p>ensem atque insignem galeam solacia victo.</p>
<p>Nec mora: continuo vastis cum viribus effert</p>
<p>ora Dares, magnoque virum se murmure tollit;</p>
<p n="370">solus qui Paridem solitus contendere contra,</p>
<p>idemque ad tumulum, quo maximus occubat Hector,</p>
<p>victorem Buten immani corpore, qui se</p>
<p>Bebrycia veniens Amyci de gente ferebat,</p>
<p>perculit, et fulva moribundum extendit harena.</p>
<p n="375">Talis prima Dares caput altum in proelia tollit,</p>
<p>ostenditque umeros latos, alternaque iactat</p>
<p>brachia protendens, et verberat ictibus auras.</p>
<p>Quaeritur huic alius; nec quisquam ex agmine tanto</p>
<p>audet adire virum manibusque inducere caestus.</p>
<p n="380">Ergo alacris, cunctosque putans excedere palma,</p>
<p>Aeneae stetit aute pedes, nec plura moratus</p>
<p>tum laeva taurum cornu tenet, atque ita fatur:</p>
<p>Nate dea, si nemo audet se credere pugnae,</p>
<p>quae finis standi? Quo me decet usque teneri?</p>
<p n="385">Ducere dona iube. Cuncti simul ore fremebant</p>
<p>Dardanidae, reddique viro promissa iubebant.</p>
<milestone ed="p" n="387" unit="card"/>
<p>Hic gravis Entellum dictis castigat Acestes,</p>
<p>proximus ut viridante toro consederat herbae:</p>
<p>Entelle, heroum quondam fortissime frustra,</p>
<p n="390">tantane tam patiens nullo certamine tolli</p>
<p>dona sines? Ubi nunc nobis deus ille magister</p>
<p>requiquam memoratus Eryx? Ubi fama per omnem</p>
<p>Trinacriam, et spolia illa tuis pendentia tectis?</p>
<p>Ille sub haec: Non laudis amor, nec gloria cessit</p>
<p n="395">pulsa metu; sed enim gelidus tardante senecta</p>
<p>sanguis hebet, frigentque effetae in corpore vires.</p>
<p>Si mihi, quae quondam fuerat, quaque improbus iste</p>
<p>exsultat fidens, si nunc foret illa iuventas,</p>
<p>haud equidem pretio inductus pulchroque iuvenco</p>
<p n="400">venissem, nec dona moror. Sic deinde locutus</p>
<p>in medium geminos immani pondere caestus</p>
<p>proiecit, quibus acer Eryx in proelia suetus</p>
<p>ferre manum, duroque intendere brachia tergo.</p>
<p>Obstipuere animi: tantorum ingentia septem</p>
<p n="405">terga boum plumbo insuto ferroque rigebant.</p>
<p>Ante omnes stupet ipse Dares, longeque recusat;</p>
<p>magnanimusque Anchisiades et pondus et ipsa</p>
<p>huc illuc vinclorum immensa volumina versat.</p>
<p>Tum senior talis referebat pectore voces:</p>
<p n="410">Quid, si quis caestus ipsius et Herculis arma</p>
<p>vidisset, tristemque hoc ipso in litore pugnam?</p>
<p>Haec germanus Eryx quondam tuus arma gerebat;</p>
<p>sanguine cernis adhuc sparsoque infecta cerebro;</p>
<p>his magnum Alciden contra stetit; his ego suetus,</p>
<p n="415">dum melior vires sanguis dabat, aemula necdum</p>
<p>temporibus geminis canebat sparsa senectus.</p>
<p>Sed si nostra Dares haec Troius arma recusat,</p>
<p>idque pio sedet Aeneae, prohat auctor Acestes,</p>
<p>aequemus pugnas. Erycis tibi terga remitto;</p>
<p n="420">solve metus; et tu Troianos exue caestus.</p>
<milestone ed="p" n="421" unit="card"/>
<p>Haec fatus, duplicem ex umeris reiecit amictum</p>
<p>et magnos membrorum artus, magna ossa lacertosque</p>
<p>exuit, atque ingens media consistit harena.</p>
<p>Tum satus Anchisa caestus pater extulit aequos,</p>
<p n="425">et paribus palmas amborum innexuit armis.</p>
<p>Constitit in digitos extemplo arrectus uterque,</p>
<p>brachiaque ad superas interritus extulit auras.</p>
<p>Abduxere retro longe capita ardua ab ictu,</p>
<p>immiscentque manus manibus, pugnamque lacessunt.</p>
<p n="430">Ille pedum melior motu, fretusque iuventa;</p>
<p>hic membris et mole valens, sed tarda trementi</p>
<p>genua labant, vastos quatit aeger anhelitus artus.</p>
<p>Multa viri nequiquam inter se volnera iactant,</p>
<p>multa cavo lateri ingeminant, et pectore vastos</p>
<p n="435">dant sonitus, erratque auris et tempora circum</p>
<p>crebra manus, duro crepitant sub volnere malae.</p>
<p>Stat gravis Entellus nisuque immotus eodem,</p>
<p>corpore tela modo atque oculis vigilantibus exit.</p>
<p>Ille, velut celsam oppugnat qui molibus urbem,</p>
<p n="440">aut montana sedet circum castella sub armis,</p>
<p>nunc hos, nunc illos aditus, omnemque pererrat</p>
<p>arte locum, et variis adsultibus inritus urguet.</p>
<p>Ostendit dextram insurgens Entellus, et alte</p>
<p>extulit: ille ictum venientem a vertice velox</p>
<p n="445">praevidit, celerique elapsus corpore cessit.</p>
<p>Entellus vires in ventum effudit, et ultro</p>
<p>ipse gravis graviterque ad terram pondere vasto</p>
<p>concidit, ut quondam cava concidit aut Erymantho,</p>
<p>aut Ida in magna, radicibus eruta pinus.</p>
<p n="450">Consurgunt studiis Teucri et Trinacria pubes;</p>
<p>it clamor caelo, primusque accurrit Acestes,</p>
<p>aequaevumque ab humo miserans attollit amicum.</p>
<p>At non tardatus casu neque territus heros</p>
<p>acrior ad pugnam redit ac vim suscitat ira.</p>
<p n="455">Tum pudor incendit vires et conscia virtus,</p>
<p>praecipitemque Daren ardens agit aequore toto,</p>
<p>nunc dextra ingeminans ictus, nunc ille sinistra;</p>
<p>nec mora, nec requies: quam multa grandine nimbi</p>
<p>culminibus crepitant, sic densis ictibus heros</p>
<p n="460">creber utraque manu pulsat versatque Dareta.</p>
<milestone ed="p" n="461" unit="card"/>
<p>Tum pater Aeneas procedere longius iras</p>
<p>et saevire animis Entellum haud passus acerbis;</p>
<p>sed finem imposuit pugnae, fessumque Dareta</p>
<p>eripuit mulcens dictis, ac talia fatur:</p>
<p n="465">Infelix, quae tanta animum dementia cepit?</p>
<p>Non vires alias conversaque numina sentis?</p>
<p>Cede deo. Dixitque et proelia voce diremit.</p>
<p>Ast illum fidi aequales, genua aegra trahentem,</p>
<p>iactantemque utroque caput, crassumque cruorem</p>
<p n="470">ore eiectantem mixtosque in sanguine dentes,</p>
<p>ducunt ad naves; galeamque ensemque vocati</p>
<p>accipiunt; palmam Entello taurumque relinquunt.</p>
<p>Hic victor, superans animis tauroque superbus:</p>
<p>Nate dea, vosque haec inquit cognoscite, Teucri,</p>
<p n="475">et mihi quae fuerint iuvenali in corpore vires,</p>
<p>et qua servetis revocatum a morte Dareta.</p>
<p>Dixit, et adversi contra stetit ora iuvenci,</p>
<p>qui donum adstabat pugnae, durosque reducta</p>
<p>libravit dextra media inter cornua caestus,</p>
<p n="480">arduus, effractoque inlisit in ossa cerebro.</p>
<p>sternitur exanimisque tremens procumbit humi bos.</p>
<p>Ille super tales effundit pectore voces:</p>
<p>Hanc tibi, Eryx, meliorem animam pro morte Daretis</p>
<p>persolvo; hic victor caestus artemque repono.</p>
<milestone ed="p" n="485" unit="card"/>
<p n="485">Protinus Aeneas celeri certare sagitta</p>
<p>invitat qui forte velint, et praemia ponit,</p>
<p>ingentique manu malum de nave Seresti</p>
<p>erigit, et volucrem traiecto in fune columbam,</p>
<p>quo tendant ferrum, malo suspendit ab alto.</p>
<p n="490">Convenere viri, deiectamque aerea sortem</p>
<p>accepit galea; et primus clamore secundo</p>
<p>Hyrtacidae ante omnes exit locus Hippocontis;</p>
<p>quem modo navali Mnestheus certamine victor</p>
<p>consequitur, viridi Mnestheus evinctus oliva.</p>
<p n="495">Tertius Eurytion, tuus, o clarissime, frater,</p>
<p>Pandare, qui quondam, iussus confundere foedus,</p>
<p>in medios telum torsisti primus Achivos.</p>
<p>Extremus galeaque ima subsedit Acestes,</p>
<p>ausus et ipse manu iuvenum temptare laborem.</p>
<p n="500">Tum validis flexos incurvant viribus arcus</p>
<p>pro se quisque viri, et depromunt tela pharetris.</p>
<p>Primaque per caelum, nervo stridente, sagitta</p>
<p>Hyrtacidae iuvenis volucres diverberat auras;</p>
<p>et venit, adversique infigitur arbore mali.</p>
<p n="505">Intremuit malus, timuitque exterrita pennis</p>
<p>ales, et ingenti sonuerunt omnia plausu.</p>
<p>Post acer Mnestheus adducto constitit arcu,</p>
<p>alta petens, pariterque oculos telumque tetendit.</p>
<p>Ast ipsam miserandus avem contingere ferro</p>
<p n="510">non valuit: nodos et vincula linea rupit,</p>
<p>quis innexa pedem malo pendebat ab alto:</p>
<p>illa notos atque alta volans in nubila fugit.</p>
<p>Tum rapidus, iamdudum arcu contenta parato</p>
<p>tela tenens, fratrem Eurytion in Pota vocavit,</p>
<p n="515">iam vacuo laetam caelo speculatus, et alis</p>
<p>plaudentem nigra figit sub nube columbam.</p>
<p>Decidit exanimis, vitamque reliquit in astris</p>
<p>aetheriis, fixamque refert delapsa sagittam.</p>
<milestone ed="p" n="519" unit="card"/>
<p>Amissa solus palma superabat Acestes;</p>
<p n="520">qui tamen aerias telum contendit in auras,</p>
<p>ostentans artemque pater arcumque sonantem.</p>
<p>Hic oculis subito obicitur magnoque futurum</p>
<p>augurio monstrum; docuit post exitus ingens,</p>
<p>seraque terrifici cecinerunt omina vates.</p>
<p n="525">Namque volans liquidis in nubibus arsit harundo,</p>
<p>signavitque viam flammis, tenuisque recessit</p>
<p>consumpta in ventos, caelo ceu saepe refixa</p>
<p>transcurrunt crinemque volantia sidera ducunt.</p>
<p>Attonitis haesere animis, superosque precati</p>
<p n="530">Trinacrii Teucrique viri; nec maximus omen</p>
<p>abnuit Aeneas; sed laetum amplexus Acesten</p>
<p>muneribus cumulat magnis, ac talia fatur:</p>
<p>Sume, pater; nam te voluit rex magnus Olympi</p>
<p>talibus auspiciis exsortem ducere honores.</p>
<p n="535">Ipsius Anchisae longaevi hoc munus habebis,</p>
<p>cratera impressum signis, quem Thracius olim</p>
<p>Anchisae genitori in magno munere Cisseus</p>
<p>ferre sui dederat monumentum et pignus amoris.</p>
<p>Sic fatus cingit viridanti tempora lauro,</p>
<p n="540">et primum ante omnes victorem appellat Acesten.</p>
<p>Nec bonus Eurytion praelato invidit honori,</p>
<p>quamvis solus avem caelo deiecit ab alto.</p>
<p>Proximus ingreditur donis, qui vincula rupit;</p>
<p>extremus, volucri qui fixit arundine malum.</p>
<milestone ed="p" n="545" unit="card"/>
<p n="545">At pater Aeneas, nondum certamine misso,</p>
<p>custodem ad sese comitemque impubis Iuli</p>
<p>Epytiden vocat, et fidam sic fatur ad aurem:</p>
<p>Vade age, et Ascanio, si iam puerile paratum</p>
<p>agmen habet secum, cursusque instruxit equorum,</p>
<p n="550">ducat avo turmas, et sese ostendat in armis,</p>
<p>dic ait. Ipse omnem longo decedere circo</p>
<p>infusum populum, et campos iubet esse patentes.</p>
<p>Incedunt pueri, pariterque ante ora parentum</p>
<p>frenatis lucent in equis, quos omnis euntes</p>
<p n="555">Trinacriae mirata fremit Troiaeque iuventus.</p>
<p>omnibus in morem tonsa coma pressa corona;</p>
<p>cornea bina ferunt praefixa hastilia ferro;</p>
<p>pars levis umero pharetras; it pectore summo</p>
<p>flexilis obtorti per collum circulus auri.</p>
<p n="560">Tres equitum numero turmae, ternique vagantur</p>
<p>ductores: pueri bis seni quemque secuti</p>
<p>agmine partito fulgent paribusque magistris.</p>
<p>Una acies iuvenum, ducit quam parvus ovantem</p>
<p>nomen avi referens Priamus,tua clara, Polite,</p>
<p n="565">progenies, auctura Italos,quem Thracius albis</p>
<p>portat equus bicolor maculis, vestigia primi</p>
<p>alba pedis frontemque ostentans arduus albam.</p>
<p>Alter Atys, genus unde Atii duxere Latini,</p>
<p>parvus Atys, pueroque puer dilectus Iulo.</p>
<p n="570">Extremus, formaque ante omnis pulcher, Iulus</p>
<p>Sidonio est invectus equo, quem candida Dido</p>
<p>esse sui dederat monumentum et pignus amoris.</p>
<p>Cetera Trinacrii pubes senioris Acestae</p>
<p part="Y">fertur equis.</p>
<milestone ed="p" n="575" unit="card"/>
<p n="575">Excipiunt plausu pavidos, gaudentque tuentes</p>
<p>Dardanidae, veterumque adgnoscunt ora parentum.</p>
<p>Postquam omnem laeti consessum oculosque suorum</p>
<p>lustravere in equis, signum clamore paratis</p>
<p>Epytides longe dedit insonuitque flagello.</p>
<p n="580">Olli discurrere pares, atque agmina terni</p>
<p>diductis solvere choris, rursusque vocati</p>
<p>convertere vias infestaque tela tulere.</p>
<p>Inde alios ineunt cursus aliosque recursus</p>
<p>adversi spatiis, alternosque orbibus orbes</p>
<p n="585">impediunt, pugnaeque cient simulacra sub armis;</p>
<p>et nunc terga fuga nudant, nunc spicula vertunt</p>
<p>infensi, facta pariter nunc pace feruntur.</p>
<p>Ut quondam Creta fertur Labyrinthus in alta</p>
<p>parietibus textum caecis iter, ancipitemque</p>
<p n="590">mille viis habuisse dolum, qua signa sequendi</p>
<p>falleret indeprensus et inremeabilis error;</p>
<p>haud alio Teucrum nati vestigia cursu</p>
<p>impediunt texuntque fugas et proelia ludo,</p>
<p>delphinum similes, qui per maria umida nando</p>
<p n="595">Carpathium Libycumque secant, [luduntque per undas.]</p>
<p>Hunc morem cursus atque haec certamina primus</p>
<p>Ascanius, Longam muris cum cingeret Albam,</p>
<p>rettulit, et priscos docuit celebrare Latinos,</p>
<p>quo puer ipse modo, secum quo Troa pubes;</p>
<p n="600">Albani docuere suos; hinc maxima porro</p>
<p>accepit Roma, et patrium servavit honorem;</p>
<p>Troiaque nunc pueri, Troianum dicitur agmen.</p>
<p>Hac celebrata tenus sancto certamina patri.</p>
<milestone ed="p" n="604" unit="card"/>
<p>Hic primum fortuna fidem mutata novavit.</p>
<p n="605">Dum variis tumulo referunt sollemnia ludis,</p>
<p>Irim de caelo misit Saturnia Iuno</p>
<p>Iliacam ad classem, ventosque adspirat eunti,</p>
<p>multa movens, necdum antiquum saturata dolorem.</p>
<p>Illa, viam celerans per mille coloribus arcum,</p>
<p n="610">nulli visa cito decurrit tramite virgo.</p>
<p>Conspicit ingentem concursum, et litora lustrat,</p>
<p>desertosque videt portus classemque relictam.</p>
<p>At procul in sola secretae Troades acta</p>
<p>amissum Anchisen flebant, cunctaeque profundum</p>
<p n="615">pontum adspectabant flentes. Heu tot vada fessis</p>
<p>et tantum superesse maris! vox omnibus una.</p>
<p>Urbem orant; taedet pelagi perferre laborem.</p>
<p>Ergo inter medias sese haud ignara nocendi</p>
<p>conicit, et faciemque deae vestemque reponit;</p>
<p n="620">fit Bero, Tmarii coniunx longaeva Dorycli,</p>
<p>cui genus et quondam nomen natique fuissent;</p>
<p>ac sic Dardanidum mediam se matribus infert:</p>
<milestone ed="p" n="623" unit="card"/>
<p>O miserae, quas non manus inquit Achaca bello</p>
<p>traxerit ad letum patriae sub moenibus! O gens</p>
<p n="625">infelix, cui te exitio Fortuna reservat?</p>
<p>Septuma post Troiae exscidium iam vertitur aestas,</p>
<p>cum freta, cum terras omnes, tot inhospita saxa</p>
<p>sideraque emensae ferimur, dum per mare magnum</p>
<p>Italiam sequimur fugientem, et volvimur undis.</p>
<p n="630">Hic Erycis fines fraterni, atque hospes Acestes:</p>
<p>quis prohibet muros iacere et dare civibus urbem?</p>
<p>O patria et rapti nequiquam ex hoste Penates,</p>
<p>nullane iam Troiae dicentur moenia? Nusquam</p>
<p>Hectoreos amnes, Xanthum et Simoenta, videbo?</p>
<p n="635">Quin agite et mecum infaustas exurite puppes.</p>
<p>Nam mihi Cassandrae per somnum vatis imago</p>
<p>ardentes dare visa faces: Hic quaerite Troiam;</p>
<p>hic domus est inquit vobis.  Iam tempus agi res,</p>
<p>uec tantis mora prodigiis. En quattuor arae</p>
<p n="640">Neptuno; deus ipse faces animumque ministrat.</p>
<p>Haec memorans, prima infensum vi corripit ignem,</p>
<p>sublataque procul dextra conixa coruscat,</p>
<p>et iacit: arrectae mentes stupefactaque corda</p>
<p>Iliadum. Hic una e multis, quae maxima natu,</p>
<p n="645">Pyrgo, tot Priami natorum regia nutrix:</p>
<p>Non Bero vobis, non haec Rhoetea, matres,</p>
<p>est Dorycli coniunx; divini signa decoris</p>
<p>ardentesque notate oculos; qui spiritus illi,</p>
<p>qui voltus, vocisque sonus, vel gressus eunti.</p>
<p n="650">Ipsa egomet dudum Beroen digressa reliqui</p>
<p>aegram, indignantem, tali quod sola careret</p>
<p>munere, nec meritos Anchisae inferet honores.</p>
<p part="Y">Haec effata.</p>
<p>At matres primo ancipites oculisque malignis</p>
<p n="655">ambiguae spectare rates miserum inter amorem</p>
<p>praesentis terrae fatisque vocantia regna,</p>
<p>cum dea se paribus per caelum sustulit alis,</p>
<p>ingentemque fuga secuit sub nubibus arcum.</p>
<p>Tum vero attonitae monstris actaeque furore</p>
<p n="660">conclamant, rapiuntque focis penetralibus ignem;</p>
<p>pars spoliant aras, frondem ac virgulta facesque</p>
<p>coniciunt. Furit immissis Volcanus habenis</p>
<p>transtra per et remos et pictas abiete puppes.</p>
<milestone ed="p" n="664" unit="card"/>
<p>Nuntius Anchisae ad tumulum cuneosque theatri</p>
<p n="665">incensas perfert naves Eumelus, et ipsi</p>
<p>respiciunt atram in nimbo volitare favillam.</p>
<p>Primus et Ascanius, cursus ut laetus equestres</p>
<p>ducebat, sic acer equo turbata petivit</p>
<p>castra, nec exanimes possunt retinere magistri.</p>
<p n="670">Quis furor iste novus? Quo nunc, quo tenditis inquit,</p>
<p>heu, miserae cives? Non hostem inimicaque castra</p>
<p>Argivum, vestras spes uritis. En, ego vester</p>
<p>Ascanius! Galeam ante pedes proiecit inanem,</p>
<p>qua ludo indutus belli simulacra ciebat;</p>
<p n="675">accelerat simul Aeneas, simul agmina Teucrum.</p>
<p>Ast illae diversa metu per litora passim</p>
<p>diffugiunt, silvasque et sicubi concava furtim</p>
<p>saxa petunt; piget incepti lucisque, suosque</p>
<p>mutatae adgnoscunt, excussaque pectore Iuno est.</p>
<milestone ed="p" n="680" unit="card"/>
<p n="680">Sed non idcirco flammae atque incendia vires</p>
<p>indomitas posuere; udo sub robore vivit</p>
<p>stuppa vomens tardum fumum, lentusque carinas</p>
<p>est vapor, et toto descendit corpore pestis,</p>
<p>nec vires heroum infusaque flumina prosunt.</p>
<p n="685">Tum pius Aeneas umeris abscindere vestem,</p>
<p>auxilioque vocare deos, et tendere palmas:</p>
<p>Iuppiter omnipotens, si nondum exosus ad unum</p>
<p>Troianos, si quid pietas antiqua labores</p>
<p>respicit humanos, da flammam evadere classi</p>
<p n="690">nunc, Pater, et tenues Teucrum res eripe leto.</p>
<p>Vel tu, quod superest infesto fulmine morti,</p>
<p>si mereor, demitte, tuaque hic obrue dextra.</p>
<p>Vix haec ediderat, cum effusis imbribus atra</p>
<p>tempestas sine more furit, tonitruque tremescunt</p>
<p n="695">ardua terrarum et campi; ruit aethere toto</p>
<p>turbidus imber aqua densisque nigerrimus austris;</p>
<p>implenturque super puppes; semiusta madescunt</p>
<p>robora; restinctus donec vapor omnis, et omnes,</p>
<p>quattuor amissis, servatae a peste carinae.</p>
<milestone ed="p" n="700" unit="card"/>
<p n="700">At pater Aeneas, casu concussus acerbo,</p>
<p>nunc huc ingentes, nunc illuc pectore curas</p>
<p>mutabat versans, Siculisne resideret arvis,</p>
<p>oblitus fatorum, Italasne capesseret oras.</p>
<p>Tum senior Nautes, unum Tritonia Pallas</p>
<p n="705">quem docuit multaque insignem reddidit arte,</p>
<p>haec responsa dabat, vel quae portenderet ira</p>
<p>magna deum, vel quae fatorum posceret ordo;</p>
<p>isque his Aenean solatus vocibus infit:</p>
<p>Nate dea, quo fata trahunt retrahuntque, sequamur;</p>
<p n="710">quidquid erit, superanda omnis fortuna ferendo est.</p>
<p>Est tibi Dardanius divinae stirpis Acestes:</p>
<p>hunc cape consiliis socium et coniunge volentem;</p>
<p>huic trade, amissis superant qui navibus, et quos</p>
<p>pertaesum magni incepti rerumque tuarum est;</p>
<p n="715">longaevosque senes ac fessas aequore matres,</p>
<p>et quidquid tecum invalidum metuensque pericli est,</p>
<p>delige, et his habeant terris sine moenia fessi:</p>
<p>urbem appellabunt permisso nomine Acestam.</p>
<milestone ed="p" n="719" unit="card"/>
<p>Talibus incensus dictis senioris amici,</p>
<p n="720">tum vero in curas animo diducitur omnes.</p>
<p>Et nox atra polum bigis subvecta tenebat:</p>
<p>visa dehinc caelo facies delapsa parentis</p>
<p>Anchisae subito tales effundere voces:</p>
<p>Nate, mihi vita quondam, dum vita manebat,</p>
<p n="725">care magis, nate, Iliacis exercite fatis,</p>
<p>imperio Iovis huc venio, qui classibus ignem</p>
<p>depulit, et caelo tandem miseratus ab alto est.</p>
<p>Consiliis pare, quae nunc pulcherrima Nautes</p>
<p>dat senior; lectos iuvenes, fortissima corda,</p>
<p n="730">defer in Italiam; gens dura atque aspera cultu</p>
<p>debellanda tibi Latio est. Ditis tamen ante</p>
<p>infernas accede domos, et Averna per alta</p>
<p>congressus pete, nate, meos. Non me impia namque</p>
<p>Tartara habent, tristes umbrae, sed amoena piorum</p>
<p n="735">concilia Elysiumque colo. Huc casta Sibylla</p>
<p>nigrarum multo pecudum te sanguine ducet:</p>
<p>tum genus omne tuum, et quae dentur moenia, disces.</p>
<p>Iamque vale: torquet medios Nox humida cursus,</p>
<p>et me saevus equis Oriens adflavit anhelis.</p>
<p n="740">Dixerat, et tenuis fugit, ceu fumus, in auras.</p>
<p>Aeneas, Quo deinde ruis, quo proripis? inquit,</p>
<p>Quem fugis, aut quis te nostris complexibus arcet?</p>
<p>Haec memorans cinerem et sopitos suscitat ignes,</p>
<p>Pergameumque Larem et canae penetralia Vestae</p>
<p n="745">farre pio et plena supplex veneratur acerra.</p>
<milestone ed="p" n="746" unit="card"/>
<p>Extemplo socios primumque arcessit Acesten,</p>
<p>et Iovis imperium et cari praecepta parentis</p>
<p>edocet, et quae nunc animo sententia constet.</p>
<p>Haud mora consiliis, nec iussa recusat Acestes.</p>
<p n="750">Transcribunt urbi matres, populumque volentem</p>
<p>deponunt, animos nil magnae laudis egentes.</p>
<p>Ipsi transtra novant, flammisque ambesa reponunt</p>
<p>robora navigiis, aptant remosque rudentesque,</p>
<p>exigui numero, sed bello vivida virtus.</p>
<p n="755">Interea Aeneas urbem designat aratro</p>
<p>sortiturque domos; hoc Ilium et haec loca Troiam</p>
<p>esse iubet. Gaudet regno Troianus Acestes,</p>
<p>indicitque forum et patribus dat iura vocatis.</p>
<p>Tum vicina astris, Erycino in vertice sedes</p>
<p n="760">fundatur Veneri Idaliae, tumuloque sacerdos</p>
<p>ac lucus late sacer additur Anchiseo.</p>
<milestone ed="p" n="762" unit="card"/>
<p>Iamque dies epulata novem gens omnis, et aris</p>
<p>factus honos: placidi straverunt aequora venti,</p>
<p>creber et adspirans rursus vocat Auster in altum.</p>
<p n="765">Exoritur procurva ingens per litora fletus;</p>
<p>complexi inter se noctemque diemque morantur.</p>
<p>Ipsae iam matres, ipsi, quibus aspera quondam</p>
<p>visa maris facies et non tolerabile nomen,</p>
<p>ire volunt, omnemque fugae perferre laborem.</p>
<p n="770">Quos bonus Aeneas dictis solatur amicis,</p>
<p>et consanguineo lacrimans commendat Acestae.</p>
<p>Tris Eryci vitulos et Tempestatibus agnam</p>
<p>caedere deinde iubet, solvique ex ordine funem.</p>
<p>Ipse, caput tonsae foliis evinctus olivae,</p>
<p n="775">stans procul in prora pateram tenet, extaque salsos</p>
<p>proiicit in fluctus ac vina liquentia fundit.</p>
<p>Prosequitur surgens a puppi ventus euntes.</p>
<p>Certatim socii feriunt mare et aequora verrunt.</p>
<milestone ed="p" n="779" unit="card"/>
<p>At Venus interea Neptunum exercita curis</p>
<p n="780">adloquitur, talesque effundit pectore questus:</p>
<p>Iunonis gravis ira nec exsaturabile pectus</p>
<p>cogunt me, Neptune, preces descendere in omnes;</p>
<p>quam nec longa dies, pietas nec mitigat ulla,</p>
<p>nec Iovis imperio fatisque infracta quiescit.</p>
<p n="785">Non media de gente Phrygum exedisse nefandis</p>
<p>urbem odiis satis est, nec poenam traxe per omnem:</p>
<p>reliquias Troiae, cineres atque ossa peremptae</p>
<p>insequitur: causas tanti sciat illa furoris.</p>
<p>Ipse mihi nuper Libycis tu testis in undis</p>
<p n="790">quam molem subito excierit: maria omnia caelo</p>
<p>miscuit, Aeoliis nequiquam freta procellis,</p>
<p part="Y">in regnis hoc ausa tuis.</p>
<p>Per scelus ecce etiam Troianis matribus actis</p>
<p>exussit foede puppes, et classe subegit</p>
<p n="795">amissa socios ignotae linquere terrae.</p>
<p>Quod superest, oro, liceat dare tuta per undas</p>
<p>vela tibi, liceat Laurentem attingere Thybrim:</p>
<p>si concessa peto, si dant ea moenia Parcae.</p>
<milestone ed="p" n="799" unit="card"/>
<p>Tum Saturnius haec domitor maris edidit alti:</p>
<p n="800">Fas omne est, Cytherea, meis te fidere regnis,</p>
<p>unde genus ducis: merui quoque; saepe furores</p>
<p>compressi, et rabiem tantam caelique marisque.</p>
<p>Nec minor in terris, Xanthum Simontaque testor,</p>
<p>Aeneae mihi cura tui. Cum Troia Achilles</p>
<p n="805">exanimata sequens impingeret agmina muris,</p>
<p>milia multa daret leto, gemerentque repleti</p>
<p>amnes, nec reperire viam atque evolvere posset</p>
<p>in mare se Xanthus, Pelidae tunc ego forti</p>
<p>congressum Aenean nec dis nec viribus aequis</p>
<p n="810">nube cava rapui, cuperem cum vertere ab imo</p>
<p>structa meis manibus periurae moenia Troiae.</p>
<p>Nunc quoque mens eadem perstat mihi: pelle timores.</p>
<p>Tutus, quos optas, portus accedet Averni.</p>
<p>Unus erit tantum, amissum quem gurgite quaeres;</p>
<p part="Y" n="815">unum pro multis dabitur caput.</p>
<p>His ubi laeta deae permulsit pectora dictis,</p>
<p>iungit equos auro genitor, spumantiaque addit</p>
<p>frena feris, manibusque omnes effundit habenas.</p>
<p>Caeruleo per summa levis volat aequora curru;</p>
<p n="820">subsidunt undae, tumidumque sub axe tonanti</p>
<p>sternitur aequor aquis; fugiunt vasto aethere nimbi.</p>
<p>Tum variae comitum facies, immania cete,</p>
<p>et senior Glauci chorus, Inousque Palaemon,</p>
<p>Tritonesque citi, Phorcique exercitus omnis;</p>
<p n="825">laeva tenent Thetis, et Melite, Panopeaque virgo,</p>
<p>Nisaee, Spioque, Thaliaque, Cymodoceque.</p>
<milestone ed="p" n="827" unit="card"/>
<p>Hic patris Aeneae suspensam blanda vicissim</p>
<p>gaudia pertemptant mentem: iubet ocius omnes</p>
<p>attolli malos, intendi brachia velis.</p>
<p n="830">Una omnes fecere pedem pariterque sinistros,</p>
<p>nunc dextros solvere sinus; una ardua torquent</p>
<p>cornua detorquentque; ferunt sua flamina classem.</p>
<p>Princeps ante omnes densum Palinurus agebat</p>
<p>agmen; ad hunc alii cursum contendere iussi.</p>
<p n="835">Iamque fere mediam caeli Nox humida metam</p>
<p>contigerat; placida laxabant membra quiete</p>
<p>sub remis fusi per dura sedilia nautae:</p>
<p>cum levis aetheriis delapsus Somnus ab astris</p>
<p>ara dimovit tenebrosum et dispulit umbras,</p>
<p n="840">te, Palinure, petens, tibi somnia tristia portans</p>
<p>insonti; puppique deus consedit in alta,</p>
<p>Phorbanti similis, funditque has ore loquelas:</p>
<p>Iaside Palinure, ferunt ipsa aequora classem;</p>
<p>aequatae spirant aurae; datur hora quieti.</p>
<p n="845">Pone caput, fessosque oculos furare labori:</p>
<p>ipse ego paulisper pro te tua munera inibo.</p>
<p>Cui vix attollens Palinurus lumina fatur:</p>
<p>Mene salis placidi voltum fluctusque quietos</p>
<p>ignorare iubes? Mene huic confidere monstro?</p>
<p n="850">Aenean credam quid enim fallacibus auris</p>
<p>et caelo, totiens deceptus fraude sereni?</p>
<milestone ed="p" n="852" unit="card"/>
<p>Talia dicta dabat, clavumque affixus et haerens</p>
<p>nusquam amittebat, oculosque sub astra tenebat.</p>
<p>Ecce deus ramum Lethaeo rore madentem,</p>
<p n="855">vique soporatum Stygia, super utraque quassat</p>
<p>tempora, cunctantique natantia lumina solvit.</p>
<p>Vix primos inopina quies laxaverat artus,</p>
<p>et super incumbens cum puppis parte revolsa,</p>
<p>cumque gubernaclo, liquidas proiecit in undas</p>
<p n="860">praecipitem ac socios nequiquam saepe vocantem;</p>
<p>ipse volans tenues se sustulit ales ad auras.</p>
<p>Currit iter tutum non secius aequore classis,</p>
<p>promissisque patris Neptuni interrita fertur.</p>
<p>Iamque adeo scopulos Sirenum advecta subibat,</p>
<p n="865">difficiles quondam multorumque ossibus albos,</p>
<p>tum rauca adsiduo longe sale saxa sonabant:</p>
<p>cum pater amisso fluitantem errare magistro</p>
<p>sensit, et ipse ratem nocturnis rexit in undis,</p>
<p>multa gemens, casuque animum concussus amici</p>
<p n="870">O nimium caelo et pelago confise sereno,</p>
<p>nudus in ignota, Palinure, iacebis harena!</p></div1>
<div1 type="Book" n="6">
<milestone ed="p" n="1" unit="card"/>
<p>Sic fatur lacrimans, classique immittit habenas,</p>
<p>et tandem Eubocis Cumarum adlabitur oris.</p>
<p>Obvertunt pelago proras; tum dente tenaci</p>
<p>ancora fundabat naves, et litora curvae</p>
<p n="5">praetexunt puppes. Iuvenum manus emicat ardens</p>
<p>litus in Hesperium; quaerit pars semina flammae</p>
<p>abstrusa in venis silicis, pars densa ferarum</p>
<p>tecta rapit silvas, inventaque flumina monstrat.</p>
<p>At pius Aeneas arces, quibus altus Apollo</p>
<p n="10">praesidet, horrendaeque procul secreta Sibyllae</p>
<p>antrum immane petit, magnum cui mentem animumque</p>
<p>Delius inspirat vates, aperitque futura.</p>
<p>Iam subeunt Triviae lucos atque aurea tecta.</p>
<milestone ed="p" n="14" unit="card"/>
<p>Daedalus, ut fama est, fugiens Minoa regna,</p>
<p n="15">praepetibus pennis ausus se credere caelo,</p>
<p>insuetum per iter gelidas enavit ad Arctos,</p>
<p>Chalcidicaque levis tandem super adstitit arce.</p>
<p>Redditus his primum terris, tibi, Phoebe, sacravit</p>
<p>remigium alarum, posuitque immania templa.</p>
<p n="20">In foribus letum Androgeo: tum pendere poenas</p>
<p>Cecropidae iussimiserum!septena quotannis</p>
<p>corpora natorum; stat ductis sortibus urna.</p>
<p>Contra elata mari respondet Gnosia tellus:</p>
<p>hic crudelis amor tauri, suppostaque furto</p>
<p n="25">Pasipha, mixtumque genus prolesque biformis</p>
<p>Minotaurus inest, Veneris monumenta nefandae;</p>
<p>hic labor ille domus et inextricabilis error;</p>
<p>magnum reginae sed enim miseratus amorem</p>
<p>Daedalus ipse dolos tecti ambagesque resolvit,</p>
<p n="30">caeca regens filo vestigia. Tu quoque magnam</p>
<p>partem opere in tanto, sineret dolor, Icare, haberes.</p>
<p>Bis conatus erat casus effingere in auro;</p>
<p>bis patriae cecidere manus. Quin protinus omnia</p>
<p>perlegerent oculis, ni iam praemissus Achates</p>
<p n="35">adforet, atque una Phoebi Triviaeque sacerdos,</p>
<p>Deiphobe Glauci, fatur quae talia regi:</p>
<p>Non hoc ista sibi tempus spectacula poscit;</p>
<p>nunc grege de intacto septem mactare iuvencos</p>
<p>praestiterit, totidem lectas de more bidentes.</p>
<p n="40">Talibus adfata Aenean (nec sacra morantur</p>
<p>iussa viri), Teucros vocat alta in templa sacerdos.</p>
<milestone ed="p" n="42" unit="card"/>
<p>Excisum Euboicae latus ingens rupis in antrum,</p>
<p>quo lati ducunt aditus centum, ostia centum;</p>
<p>unde ruunt totidem voces, responsa Sibyllae.</p>
<p n="45">Ventum erat ad limen, cum virgo. Poscere fata</p>
<p>tempus ait; deus, ecce, deus! Cui talia fanti</p>
<p>ante fores subito non voltus, non color unus,</p>
<p>non comptae mansere comae; sed pectus anhelum,</p>
<p>et rabie fera corda tument; maiorque videri,</p>
<p n="50">nec mortale sonans, adflata est numine quando</p>
<p>iam propiore dei. Cessas in vota precesque,</p>
<p>Tros ait Aenea? Cessas? Neque enim ante dehiscent</p>
<p>attonitae magna ora domus. Et talia fata</p>
<p>conticuit. Gelidus Teucris per dura cucurrit</p>
<p n="55">ossa tremor, funditque preces rex pectore ab imo:</p>
<p>Phoebe, graves Troiae semper miserate labores,</p>
<p>Dardana qui Paridis direxti tela manusque</p>
<p>corpus in Aeacidae, magnas obeuntia terras</p>
<p>tot maria intravi duce te, penitusque repostas</p>
<p n="60">Massylum gentes praetentaque Syrtibus arva,</p>
<p>iam tandem Italiae fugientis prendimus oras;</p>
<p>hac Troiana tenus fuerit Fortuna secuta.</p>
<p>Vos quoque Pergameae iam fas est parcere genti,</p>
<p>dique deaeque omnes quibus obstitit Ilium et ingens</p>
<p n="65">gloria Dardaniae. Tuque, O sanctissima vates,</p>
<p>praescia venturi, da, non indebita posco</p>
<p>regna meis fatis, Latio considere Teucros</p>
<p>errantisque deos agitataque numina Troiae.</p>
<p>Tum Phoebo et Triviae solido de marmore templum</p>
<p n="70">instituam, festosque dies de nomine Phoebi.</p>
<p>Te quoque magna manent regnis penetralia nostris:</p>
<p>hic ego namque tuas sortes arcanaque fata,</p>
<p>dicta meae genti, ponam, lectosque sacrabo,</p>
<p>alma, viros. Foliis tantum ne carmina manda,</p>
<p n="75">ne turbata volent rapidis ludibria ventis;</p>
<p>ipsa canas oro. Finem dedit ore loquendi.</p>
<milestone ed="p" n="77" unit="card"/>
<p>At, Phoebi nondum patiens, immanis in antro</p>
<p>bacchatur vates, magnum si pectore possit</p>
<p>excussisse deum; tanto magis ille fatigat</p>
<p n="80">os rabidum, fera corda domans, fingitque premendo.</p>
<p>Ostia iamque domus patuere ingentia centum</p>
<p>sponte sua, vatisque ferunt responsa per auras:</p>
<p>O tandem magnis pelagi defuncte periclis!</p>
<p>Sed terrae graviora manent. In regna Lavini</p>
<p n="85">Dardanidae venient; mitte hanc de pectore curam;</p>
<p>sed non et venisse volent. Bella, horrida bella,</p>
<p>et Thybrim multo spumantem sanguine cerno.</p>
<p>Non Simois tibi, nec Xanthus, nec Dorica castra</p>
<p>defuerint; alius Latio iam partus Achilles,</p>
<p n="90">natus et ipse dea; nec Teucris addita Iuno</p>
<p>usquam aberit; cum tu supplex in rebus egenis</p>
<p>quas gentes Italum aut quas non oraveris urbes!</p>
<p>Causa mali tanti coniunx iterum hospita Teucris</p>
<p part="Y">externique iterum thalami.</p>
<p n="95">Tu ne cede malis, sed contra audentior ito,</p>
<p>qua tua te Fortuna sinet. Via prima salutis,</p>
<p>quod minime reris, Graia pandetur ab urbe.</p>
<milestone ed="p" n="98" unit="card"/>
<p>Talibus ex adyto dictis Cumaea Sibylla</p>
<p>horrendas canit ambages antroque remugit,</p>
<p n="100">obscuris vera involvens: ea frena furenti</p>
<p>concutit, et stimulos sub pectore vertit Apollo.</p>
<p>Ut primum cessit furor et rabida ora quierunt,</p>
<p>incipit Aeneas heros: Non ulla laborum,</p>
<p>O virgo, nova mi facies inopinave surgit;</p>
<p n="105">omnia praecepi atque animo mecum ante peregi.</p>
<p>Unum oro: quando hic inferni ianua regis</p>
<p>dicitur, et tenebrosa palus Acheronte refuso,</p>
<p>ire ad conspectum cari genitoris et ora</p>
<p>contingat; doceas iter et sacra ostia pandas.</p>
<p n="110">Illum ego per flammas et mille sequentia tela</p>
<p>eripui his umeris, medioque ex hoste recepi;</p>
<p>ille meum comitatus iter, maria omnia mecum</p>
<p>atque omnes pelagique minas caelique ferebat,</p>
<p>invalidus, vires ultra sortemque senectae.</p>
<p n="115">Quin, ut te supplex peterem et tua limina adirem,</p>
<p>idem orans mandata dabat. Gnatique patrisque,</p>
<p>alma, precor, miserere;potes namque omnia, nec te</p>
<p>nequiquam lucis Hecate praefecit Avernis;</p>
<p>si potuit Manes arcessere coniugis Orpheus,</p>
<p n="120">Threcia fretus cithara fidibusque canoris,</p>
<p>si fratrem Pollux alterna morte redemit,</p>
<p>itque reditque viam totiens. Quid Thesea, magnum</p>
<p>quid memorem Alciden? Et mi genus ab Iove summo.</p>
<milestone ed="p" n="124" unit="card"/>
<p>Talibus orabat dictis, arasque tenebat,</p>
<p n="125">cum sic orsa loqui vates: Sate sanguine divom,</p>
<p>Tros Anchisiade, facilis descensus Averno;</p>
<p>noctes atque dies patet atri ianua Ditis;</p>
<p>sed revocare gradum superasque evadere ad auras,</p>
<p>hoc opus, hic labor est. Pauci, quos aequus amavit</p>
<p n="130">Iuppiter, aut ardens evexit ad aethera virtus,</p>
<p>dis geniti potuere. Tenent media omnia silvae,</p>
<p>Cocytusque sinu labens circumvenit atro.</p>
<p>Quod si tantus amor menti, si tanta cupido est,</p>
<p>bis Stygios innare lacus, bis nigra videre</p>
<p n="135">Tartara, et insano iuvat indulgere labori,</p>
<p>accipe, quae peragenda prius. Latet arbore opaca</p>
<p>aureus et foliis et lento vimine ramus,</p>
<p>Iunoni infernae dictus sacer; hunc tegit omnis</p>
<p>lucus, et obscuris claudunt convallibus umbrae.</p>
<p n="140">Sed non ante datur telluris operta subire,</p>
<p>auricomos quam quis decerpserit arbore fetus.</p>
<p>Hoc sibi pulchra suum ferri Proserpina munus</p>
<p>instituit. Primo avulso non deficit alter</p>
<p>aureus, et simili frondescit virga metallo.</p>
<p n="145">Ergo alte vestiga oculis, et rite repertum</p>
<p>carpe manu; namque ipse volens facilisque sequetur,</p>
<p>si te fata vocant; aliter non viribus ullis</p>
<p>vincere, nec duro poteris convellere ferro.</p>
<p>Praeterea iacet exanimum tibi corpus amici</p>
<p n="150">heu nescistotamque incestat funere classem,</p>
<p>dum consulta petis nostroque in limine pendes.</p>
<p>Sedibus hunc refer ante suis et conde sepulchro.</p>
<p>Duc nigras pecudes; ea prima piacula sunto:</p>
<p>sic demum lucos Stygis et regna invia vivis</p>
<p n="155">aspicies. Dixit, pressoque obmutuit ore.</p>
<milestone ed="p" n="156" unit="card"/>
<p>Aeneas maesto defixus lumina voltu</p>
<p>ingreditur, linquens antrum, caecosque volutat</p>
<p>eventus animo secum. Cui fidus Achates</p>
<p>it comes, et paribus curis vestigia figit.</p>
<p n="160">Multa inter sese vario sermone serebant,</p>
<p>quem socium exanimem vates, quod corpus humandum</p>
<p>diceret. Atque illi Misenum in litore sicco,</p>
<p>ut venere, vident indigna morte peremptum,</p>
<p>Misenum Aeoliden, quo non praestantior alter</p>
<p n="165">aere ciere viros, Martemque accendere cantu.</p>
<p>Hectoris hic magni fuerat comes, Hectora circum</p>
<p>et lituo pugnas insignis obibat et hasta:</p>
<p>postquam illum vita victor spoliavit Achilles,</p>
<p>Dardanio Aeneae sese fortissimus heros</p>
<p n="170">addiderat socium, non inferiora secutus.</p>
<p>Sed tum, forte cava dum personat aequora concha,</p>
<p>demens, et cantu vocat in certamina divos,</p>
<p>aemulus exceptum Triton, si credere dignum est,</p>
<p>inter saxa virum spumosa inmerserat unda.</p>
<p n="175">Ergo omnes magno circum clamore fremebant,</p>
<p>praecipue pius Aeneas. Tum iussa Sibyllae,</p>
<p>haud mora, festinant flentes, aramque sepulchri</p>
<p>congerere arboribus caeloque educere certant.</p>
<p>Itur in antiquam silvam, stabula alta ferarum;</p>
<p n="180">procumbunt piceae, sonat icta securibus ilex,</p>
<p>fraxineaeque trabes cuneis et fissile robur</p>
<p>scinditur, advolvunt ingentis montibus ornos.</p>
<milestone ed="p" n="183" unit="card"/>
<p>Nec non Aeneas opera inter talia primus</p>
<p>hortatur socios, paribusque accingitur armis.</p>
<p n="185">Atque haec ipse suo tristi cum corde volutat,</p>
<p>aspectans silvam inmensam, et sic voce precatur:</p>
<p>Si nunc se nobis ille aureus arbore ramus</p>
<p>ostendat nemore in tanto, quando omnia vere</p>
<p>heu nimium de te vates, Misene, locuta est.</p>
<p n="190">Vix ea fatus erat, geminae cum forte columbae</p>
<p>ipsa sub ora viri caelo venere volantes,</p>
<p>et viridi sedere solo. Tum maximus heros</p>
<p>maternas agnoscit aves, laetusque precatur:</p>
<p>Este duces, O, si qua via est, cursumque per auras</p>
<p n="195">dirigite in lucos, ubi pinguem dives opacat</p>
<p>ramus humum. Tuque, O, dubiis ne defice rebus,</p>
<p>diva parens. Sic effatus vestigia pressit,</p>
<p>observans quae signa ferant, quo tendere pergant.</p>
<p>Pascentes illae tantum prodire volando,</p>
<p n="200">quantum acie possent oculi servare sequentum.</p>
<p>Inde ubi venere ad fauces grave olentis Averni,</p>
<p>tollunt se celeres, liquidumque per ara lapsae</p>
<p>sedibus optatis geminae super arbore sidunt,</p>
<p>discolor unde auri per ramos aura refulsit.</p>
<p n="205">Quale solet silvis brumali frigore viscum</p>
<p>fronde virere nova, quod non sua seminat arbos,</p>
<p>et croceo fetu teretis circumdare truncos,</p>
<p>talis erat species auri frondentis opaca</p>
<p>ilice, sic leni crepitabat brattea vento.</p>
<p n="210">Corripit Aeneas extemplo avidusque refringit</p>
<p>cunctantem, et vatis portat sub tecta Sibyllae.</p>
<milestone ed="p" n="212" unit="card"/>
<p>Nec minus interea Misenum in litore Teucri</p>
<p>flebant, et cineri ingrato suprema ferebant.</p>
<p>Principio pinguem taedis et robore secto</p>
<p n="215">ingentem struxere pyram, cui frondibus atris</p>
<p>intexunt latera, et ferales ante cupresios</p>
<p>constituunt, decorantque super fulgentibus armis.</p>
<p>Pars calidos latices et ana undantia flammis</p>
<p>expediunt, corpusque lavant frigentis et unguunt.</p>
<p n="220">Fit gemitus. Tum membra toro defleta reponunt,</p>
<p>purpureasque super vestes, velamina nota,</p>
<p>coniciunt. Pars ingenti subiere feretro,</p>
<p>triste ministerium, et subiectam more parentum</p>
<p>aversi tenuere facem. Congesta cremantur</p>
<p n="225">turea dona, dapes, fuso crateres olivo.</p>
<p>Postquam conlapsi cineres et flamma quievit</p>
<p>reliquias vino et bibulam lavere favillam,</p>
<p>ossaque lecta cado texit Corynaeus ano.</p>
<p>Idem ter socios pura circumtulit unda,</p>
<p n="230">spargens rore levi et ramo felicis olivae,</p>
<p>lustravitque viros, dixitque novissima verba.</p>
<p>At pius Aeneas ingenti mole sepulcrum</p>
<p>imponit, suaque arma viro, remumque tubamque,</p>
<p>monte sub ario, qui nunc Misenus ab illo</p>
<p n="235">dicitur, aeternumque tenet per saecula nomen.</p>
<milestone ed="p" n="236" unit="card"/>
<p>His actis, propere exsequitur praecepta Sibyllae.</p>
<p>Spelunca alta fuit vastoque immanis hiatu,</p>
<p>scrupea, tuta lacu nigro nemorumque tenebris,</p>
<p>quam super haud ullae poterant impune volantes</p>
<p n="240">tendere iter pennistalis sese halitus atris</p>
<p>faucibus effundens supera ad convexa ferebat:</p>
<p>[unde locum Grai dixerunt nomine Aornon.]</p>
<p>quattuor hic primum nigrantis terga iuvencos</p>
<p>constituit, frontique invergit vina sacerdos;</p>
<p n="245">et summas carpens media inter cornua saetas</p>
<p>ignibus imponit sacris, libamina prima,</p>
<p>voce vocans Hecaten, Caeloque Ereboque potentem.</p>
<p>Supponunt alii cultros, tepidumque cruorem</p>
<p>suscipiunt pateris. Ipse atri velleris agnam</p>
<p n="250">Aeneas matri Eumenidum magnaeque sorori</p>
<p>ense ferit, sterilemque tibi. Proserpina, vaccam.</p>
<p>Tum Stygio regi nocturnas inchoat aras,</p>
<p>et solida imponit taurorum viscera flammis,</p>
<p>pingue superque oleum infundens ardentibus extis.</p>
<p n="255">Ecce autem, primi sub lumina solis et ortus,</p>
<p>sub pedibus mugire solum, et iuga coepta moveri</p>
<p>silvarum, visaeque canes ululare per umbram,</p>
<p>adventante dea. Procul O procul este, profani,</p>
<p>conclamat vates, totoque absistite luco;</p>
<p n="260">tuque invade viam, vaginaque eripe ferrum:</p>
<p>nunc animis opus, Aenea, nunc pectore firmo.</p>
<p>Tantum effata, furens antro se immisit aperto;</p>
<p>ille ducem haud timidis vadentem passibus aequat.</p>
<milestone ed="p" n="264" unit="card"/>
<p>Di, quibus imperium est animarum, umbraeque silentes,</p>
<p n="265">et Chaos, et Phlegethon, loca nocte tacentia late,</p>
<p>sit mihi fas audita loqui; sit numine vestro</p>
<p>pandere res alta terra et caligine mersas!</p>
<milestone ed="p" n="268" unit="card"/>
<p>Ibant obscuri sola sub nocte per umbram,</p>
<p>perque domos Ditis vacuas et inania regna:</p>
<p n="270">quale per incertam lunam sub luce maligna</p>
<p>est iter in silvis, ubi caelum condidit umbra</p>
<p>Iuppiter, et rebus nox abstulit atra colorem.</p>
<p>Vestibulum ante ipsum, primisque in faucibus Orci</p>
<p>Luctus et ultrices posuere cubilia Curae;</p>
<p n="275">pallentesque habitant Morbi, tristisque Senectus,</p>
<p>et Metus, et malesuada Fames, ac turpis Egestas,</p>
<p>terribiles visu formae: Letumque, Labosque;</p>
<p>tum consanguineus Leti Sopor, et mala mentis</p>
<p>Gaudia, mortiferumque adverso in limine Bellum,</p>
<p n="280">ferreique Eumenidum thalami, et Discordia demens,</p>
<p>vipereum crinem vittis innexa cruentis.</p>
<milestone ed="p" n="282" unit="card"/>
<p>In medio ramos annosaque brachia pandit</p>
<p>ulmus opaca, ingens, quam sedem Somnia volgo</p>
<p>Pana tenere ferunt, foliisque sub omnibus haerent.</p>
<p n="285">Multaque praeterea variarum monstra ferarum:</p>
<p>Centauri in foribus stabulant, Scyllaeque biformes,</p>
<p>et centumgeminus Briareus, ac belua Lernae</p>
<p>horrendum stridens, flammisque armata Chimaera,</p>
<p>Gorgones Harpyiaeque et forma tricorporis umbrae.</p>
<p n="290">Corripit hic subita trepidus formidine ferrum</p>
<p>Aeneas, strictamque aciem venientibus offert,</p>
<p>et, ni docta comes tenues sine corpore vitas</p>
<p>admoneat volitare cava sub imagine formae,</p>
<p>inruat, et frustra ferro diverberet umbras.</p>
<milestone ed="p" n="295" unit="card"/>
<p n="295">Hinc via, Tartarei quae fert Acherontis ad undas.</p>
<p>Turbidus hic caeno vastaque voragine gurges</p>
<p>aestuat, atque omnem Cocyto eructat harenam.</p>
<p>Portitor has horrendus aquas et flumina servat</p>
<p>terribili squalore Charon, cui plurima mento</p>
<p n="300">canities inculta iacet; stant lumina flamma,</p>
<p>sordidus ex umeris nodo dependet amictus.</p>
<p>Ipse ratem conto subigit, velisque ministrat,</p>
<p>et ferruginea subvectat corpora cymba,</p>
<p>iam senior, sed cruda deo viridisque senectus.</p>
<p n="305">Huc omnis turba ad ripas effusa ruebat,</p>
<p>matres atque viri, defunctaque corpora vita</p>
<p>magnanimum heroum, pueri innuptaeque puellae,</p>
<p>impositique rogis iuvenes ante ora parentum:</p>
<p>quam multa in silvis autumni frigore primo</p>
<p n="310">lapsa cadunt folia, aut ad terram gurgite ab alto</p>
<p>quam multae glomerantur aves, ubi frigidus annus</p>
<p>trans pontum fugat, et terris immittit apricis.</p>
<p>Stabant orantes primi transmittere cursum,</p>
<p>tendebantque manus ripae ulterioris amore.</p>
<p n="315">Navita sed tristis nunc hos nunc accipit illos,</p>
<p>ast alios longe submotos arcet harena.</p>
<p>Aeneas, miratus enim motusque tumultu,</p>
<p>Dic ait O virgo, quid volt concursus ad amnem?</p>
<p>Quidve petunt animae, vel quo discrimine ripas</p>
<p n="320">hae linquunt, illae remis vada livida verrunt?</p>
<p>Olli sic breviter fata est longaeva sacerdos:</p>
<p>Anchisa generate, deum certissima proles,</p>
<p>Cocyti stagna alta vides Stygiamque paludem,</p>
<p>di cuius iurare timent et fallere numen.</p>
<p n="325">Haec omnis, quam cernis, inops inhumataque turba est;</p>
<p>portitor ille Charon; hi, quos vehit unda, sepulti.</p>
<p>Nec ripas datur horrendas et rauca fluenta</p>
<p>transportare prius quam sedibus ossa quierunt.</p>
<p>Centum errant annos volitantque haec litora circum;</p>
<p n="330">tum demum admissi stagna exoptata revisunt.</p>
<p>Constitit Anchisa satus et vestigia pressit,</p>
<p>multa putans, sortemque animo miseratus iniquam.</p>
<p>Cernit ibi maestos et mortis honore carentes</p>
<p>Leucaspim et Lyciae ductorem classis Oronten,</p>
<p n="335">quos, simul ab Troia ventosa per aequora vectos,</p>
<p>obruit Auster, aqua involvens navemque virosque.</p>
<milestone ed="p" n="337" unit="card"/>
<p>Ecce gubernator sese Palinurus agebat,</p>
<p>qui Libyco nuper cursu, dum sidera servat,</p>
<p>exciderat puppi mediis effusus in undis.</p>
<p n="340">Hunc ubi vix multa maestum cognovit in umbra,</p>
<p>sic prior adloquitur: Quis te, Palinure, deorum</p>
<p>eripuit nobis, medioque sub aequore mersit?</p>
<p>Dic age. Namque mihi, fallax haud ante repertus,</p>
<p>hoc uno responso animum delusit Apollo,</p>
<p n="345">qui fore te ponto incolumem, finesque canebat</p>
<p>venturum Ausonios. En haec promissa fides est?</p>
<p>Ille autem: Neque te Phoebi cortina fefellit,</p>
<p>dux Anchisiade, nec me deus aequore mersit.</p>
<p>Namque gubernaclum multa vi forte revolsum,</p>
<p n="350">cui datus haerebam custos cursusque regebam,</p>
<p>praecipitans traxi mecum. Maria aspera iuro</p>
<p>non ullum pro me tantum cepisse timorem,</p>
<p>quam tua ne, spoliata armis, excussa magistro,</p>
<p>deficeret tantis navis surgentibus undis.</p>
<p n="355">Tris Notus hibernas immensa per aequora noctes</p>
<p>vexit me violentus aqua; vix lumine quarto</p>
<p>prospexi Italiam summa sublimis ab unda.</p>
<p>Paulatim adnabam terrae; iam tuta tenebam,</p>
<p>ni gens crudelis madida cum veste gravatum</p>
<p n="360">prensantemque uncis manibus capita aspera montis</p>
<p>ferro invasisset, praedamque ignara putasset.</p>
<p>Nunc me fluctus habet, versantque in litore venti.</p>
<p>Quod te per caeli iucundum lumen et auras,</p>
<p>per genitorem oro, per spes surgentis Iuli,</p>
<p n="365">eripe me his, invicte, malis: aut tu mihi terram</p>
<p>inice, namque potes, portusque require Velinos;</p>
<p>aut tu, si qua via est, si quam tibi diva creatrix</p>
<p>ostenditneque enim, credo, sine numine divom</p>
<p>flumina tanta paras Stygiamque innare paludem</p>
<p n="370">da dextram misero, et tecum me tolle per undas,</p>
<p>sedibus ut saltem placidis in morte quiescam.</p>
<p>Talia fatus erat, coepit cum talia vates:</p>
<p>Unde haec, o Palinure, tibi tam dira cupido?</p>
<p>Tu Stygias inhumatus aquas amnemque severum</p>
<p n="375">Eumenidum aspicies, ripamve iniussus adibis?</p>
<p>Desine fata deum flecti sperare precando.</p>
<p>Sed cape dicta memor, duri solatia casus.</p>
<p>Nam tua finitimi, longe lateque per urbes</p>
<p>prodigiis acti caelestibus, ossa piabunt,</p>
<p n="380">et statuent tumulum, et tumulo sollemnia mittent,</p>
<p>aeternumque locus Palinuri nomen habebit.</p>
<p>His dictis curae emotae, pulsusque parumper</p>
<p>corde dolor tristi: gaudet cognomine terrae.</p>
<milestone ed="p" n="384" unit="card"/>
<p>Ergo iter inceptum peragunt fluvioque propinquant.</p>
<p n="385">Navita quos iam inde ut Stygia prospexit ab unda</p>
<p>per tacitum nemus ire pedemque advertere ripae,</p>
<p>sic prior adgreditur dictis, atque increpat ultro:</p>
<p>Quisquis es, armatus qui nostra ad flumina tendis,</p>
<p>fare age, quid venias, iam istinc, et comprime gressum.</p>
<p n="390">Umbrarum hic locus est, somni noctisque soporae;</p>
<p>corpora viva nefas Stygia vectare carina.</p>
<p>Nec vero Alciden me sum laetatus euntem</p>
<p>accepisse lacu, nec Thesea Pirithoumque,</p>
<p>dis quamquam geniti atque invicti viribus essent.</p>
<p n="395">Tartareum ille manu custodem in vincla petivit,</p>
<p>ipsius a solio regis, traxitque trementem;</p>
<p>hi dominam Ditis thalamo deducere adorti.</p>
<p>Quae contra breviter fata est Amphrysia vates:</p>
<p>Nullae hic insidiae tales; absiste moveri;</p>
<p n="400">nec vim tela ferunt; licet ingens ianitor antro</p>
<p>aeternum latrans exsanguis terreat umbras,</p>
<p>casta licet patrui servet Proserpina limen.</p>
<p>Troius Aeneas, pietate insignis et armis,</p>
<p>ad genitorem imas Erebi descendit ad umbras.</p>
<p n="405">Si te nulla movet tantae pietatis imago,</p>
<p>at ramum hunc (aperit ramum, qui veste latebat)</p>
<p>adgnoscas. Tumida ex ira tum corda residunt.</p>
<p>Nec plura his. Ille admirans venerabile donum</p>
<p>fatalis virgae, longo post tempore visum,</p>
<p n="410">caeruleam advertit puppim, ripaeque propinquat.</p>
<p>Inde alias animas, quae per iuga longa sedebant,</p>
<p>deturbat, laxatque foros; simul accipit alveo</p>
<p>ingentem Aenean.  Gemuit sub pondere cymba</p>
<p>sutilis, et multam accepit rimosa paludem.</p>
<p n="415">Tandem trans fluvium incolumis vatemque virumque</p>
<p>informi limo glaucaque exponit in ulva.</p>
<milestone ed="p" n="417" unit="card"/>
<p>Cerberus haec ingens latratu regna trifauci</p>
<p>personat, adverso recubans immanis in antro.</p>
<p>Cui vates, horrere videns iam colla colubris,</p>
<p n="420">melle soporatam et medicatis frugibus offam</p>
<p>obicit. Ille fame rabida tria guttura pandens</p>
<p>corripit obiectam, atque immania terga resolvit</p>
<p>fusus humi, totoque ingens extenditur antro.</p>
<p>Occupat Aeneas aditum custode sepulto,</p>
<p n="425">evaditque celer ripam inremeabilis undae.</p>
<milestone ed="p" n="426" unit="card"/>
<p>Continuo auditae voces, vagitus et ingens,</p>
<p>infantumque animae flentes in limine primo,</p>
<p>quos dulcis vitae exsortes et ab ubere raptos</p>
<p>abstulit atra dies et funere mersit acerbo;</p>
<p n="430">hos iuxta falso damnati crimine mortis.</p>
<p>Nec vero hae sine sorte datae, sine iudice, sedes:</p>
<p>quaesitor Minos urnam movet; ille silentum</p>
<p>conciliumque vocat vitasque et crimina discit.</p>
<p>Proxuma deinde tenent maesti loca, qui sibi letum</p>
<p n="435">insontes peperere manu, lucemque perosi</p>
<p>proiecere animas. Quam vellent aethere in alto</p>
<p>nunc et pauperiem et duros perferre labores!</p>
<p>Fas obstat, tristisque palus inamabilis undae</p>
<p>alligat, et noviens Styx interfusa corcet.</p>
<p n="440">Nec procul hinc partem fusi monstrantur in omnem</p>
<p>lugentes campi: sic illos nomine dicunt.</p>
<p>Hic, quos durus amor crudeli tabe peredit,</p>
<p>secreti celant calles et myrtea circum</p>
<p>silva tegit; curae non ipsa in morte relinquunt.</p>
<p n="445">His Phaedram Procrimque locis, maestamque Eriphylen</p>
<p>crudelis nati monstrantem volnera, cernit,</p>
<p>Evadnenque et Pasiphan; his Laodamia</p>
<p>it comes, et iuvenis quondam, nunc femina, Caeneus,</p>
<p>rursus et in veterem fato revoluta figuram.</p>
<p n="450">Inter quas Phoenissa recens a volnere Dido</p>
<p>errabat silva in magna; quam Troius heros</p>
<p>ut primum iuxta stetit adgnovitque per umbras</p>
<p>obscuram, qualem primo qui surgere mense</p>
<p>aut videt, aut vidisse putat per nubila lunam,</p>
<p n="455">demisit lacrimas, dulcique adfatus amore est:</p>
<p>Infelix Dido, verus mihi nuntius ergo</p>
<p>venerat exstinctam, ferroque extrema secutam?</p>
<p>Funeris heu tibi causa fui? Per sidera iuro,</p>
<p>per superos, et si qua fides tellure sub ima est,</p>
<p n="460">invitus, regina, tuo de litore cessi.</p>
<p>Sed me iussa deum, quae nunc has ire per umbras,</p>
<p>per loca senta situ cogunt noctemque profundam,</p>
<p>imperiis egere suis; nec credere quivi</p>
<p>hunc tantum tibi me discessu ferre dolorem.</p>
<p n="465">Siste gradum, teque aspectu ne subtrahe nostro.</p>
<p>Quem fugis? Extremum fato, quod te adloquor, hoc est.</p>
<p>Talibus Aeneas ardentem et torva tuentem</p>
<p>lenibat dictis animum, lacrimasque ciebat.</p>
<p>Illa solo fixos oculos aversa tenebat,</p>
<p n="470">nec magis incepto voltum sermone movetur,</p>
<p>quam si dura silex aut stet Marpesia cautes.</p>
<p>tandem corripuit sese, atque inimica refugit</p>
<p>in nemus umbriferum, coniunx ubi pristinus illi</p>
<p>respondet curis aequatque Sychaeus amorem.</p>
<p n="475">Nec minus Aeneas, casu concussus iniquo,</p>
<p>prosequitur lacrimis longe, et miseratur euntem.</p>
<milestone ed="p" n="477" unit="card"/>
<p>Inde datum molitur iter. Iamque arva tenebant</p>
<p>ultima, quae bello clari secreta frequentant.</p>
<p>Hic illi occurrit Tydeus, hic inclutus armis</p>
<p n="480">Parthenopaeus et Adrasti pallentis imago;</p>
<p>hic multum fleti ad superos belloque caduci</p>
<p>Dardanidae, quos ille omnes longo ordine cernens</p>
<p>ingemuit, Glaucumque Medontaque Thersilochumque,</p>
<p>tris Antenoridas, Cererique sacrum Polyphoeten,</p>
<p n="485">Idaeumque, etiam currus, etiam arma tenentem.</p>
<p>circumstant animae dextra laevaque frequentes;</p>
<p>nec vidisse semel satis est; iuvat usque morari,</p>
<p>et conferre gradum, et veniendi discere causas.</p>
<p>At Danaum proceres Agamemnoniaeque phalanges</p>
<p n="490">ut videre virum fulgentiaque arma per umbras,</p>
<p>ingenti trepidare metu; pars vertere terga,</p>
<p>ceu quondam petiere rates; pars tollere vocem</p>
<p>exiguam, inceptus clamor frustratur hiantes.</p>
<milestone ed="p" n="494" unit="card"/>
<p>Atque hic Priamiden laniatum corpore toto</p>
<p n="495">Deiphobum videt et lacerum crudeliter ora,</p>
<p>ora manusque ambas, populataque tempora raptis</p>
<p>auribus, et truncas inhonesto volnere nares.</p>
<p>Vix adeo adgnovit pavitantem et dira tegentem</p>
<p>supplicia, et notis compellat vocibus ultro:</p>
<p n="500">Deiphobe armipotens, genus alto a sanguine Teucri</p>
<p>quis tam crudeles optavit sumere poenas?</p>
<p>Cui tantum de te licuit? Mihi fama suprema</p>
<p>nocte tulit fessum vasta te caede Pelasgum</p>
<p>procubuisse super confusae stragis acervum.</p>
<p n="505">Tunc egomet tumulum Rhoeteo litore inanem</p>
<p>constitui, et magna Manes ter voce vocavi.</p>
<p>Nomen et arma locum servant; te, amice, nequivi</p>
<p>conspicere, et patria decedens ponere terra.</p>
<p>Ad quae Priamides: Nihil O tibi amice relictum;</p>
<p n="510">omnia Deiphobo solvisti et funeris umbris.</p>
<p>Sed me fata mea et scelus exitiale Lacaenae</p>
<p>his mersere malis; illa haec monumenta reliquit.</p>
<p>Namque ut supremam falsa inter gaudia noctem</p>
<p>egerimus, nosti; et nimium meminisse necesse est.</p>
<p n="515">Cum fatalis equus saltu super ardua venit</p>
<p>Pergama, et armatum peditem gravis attulit alvo,</p>
<p>illa, chorum simulans, evantes orgia circum</p>
<p>ducebat Phrygias; flammam media ipsa tenebat</p>
<p>ingentem, et summa Danaos ex arce vocabat.</p>
<p n="520">Tum me, confectum curis somnoque gravatum,</p>
<p>infelix habuit thalamus, pressitque iacentem</p>
<p>dulcis et alta quies placidaeque simillima morti</p>
<p>Egregia interea coniunx arma omnia tectis</p>
<p>amovet, et fidum capiti subduxerat ensem;</p>
<p n="525">intra tecta vocat Menelaum, et limina pandit,</p>
<p>scilicet id magnum sperans fore munus amanti,</p>
<p>et famam exstingui veterum sic posse malorum.</p>
<p>Quid moror? Inrumpunt thalamo; comes additur una</p>
<p>hortator scelerum Aeolides. Di, talia Grais</p>
<p n="530">instaurate, pio si poenas ore reposco!</p>
<p>Sed te qui vivum casus, age, fare vicissim,</p>
<p>attulerint. Pelagine venis erroribus actus,</p>
<p>an monitu divom? An quae te Fortuna fatigat,</p>
<p>ut tristes sine sole domos, loca turbida, adires?</p>
<milestone ed="p" n="535" unit="card"/>
<p n="535">Hac vice sermonum roses Aurora quadrigis</p>
<p>iam medium aetherio cursu traiecerat axem;</p>
<p>et fors omne datum traherent per talia tempus;</p>
<p>sed comes admonuit, breviterque adfata Sibylla est:</p>
<p>Nox ruit, Aenea; nos flendo ducimus horas.</p>
<p n="540">Hic locus est, partes ubi se via findit in ambas:</p>
<p>dextera quae Ditis magni sub moenia tendit,</p>
<p>hac iter Elysium nobis; at laeva malorum</p>
<p>exercet poenas, et ad impia Tartara mittit.</p>
<p>Deiphobus contra: Ne saevi, magna sacerdos;</p>
<p n="545">discedam, explebo numerum, reddarque tenebris.</p>
<p>I decus, i, nostrum; melioribus utere fatis!</p>
<p>Tantum effatus, et in verbo vestigia torsit.</p>
<milestone ed="p" n="548" unit="card"/>
<p>Respicit Aeneas subito, et sub rupe sinistra</p>
<p>moenia lata videt, triplici circumdata muro,</p>
<p n="550">quae rapidus flammis ambit torrentibus amnis,</p>
<p>Tartareus Phlegethon, torquetque sonantia saxa.</p>
<p>Porta adversa ingens, solidoque adamante columnae,</p>
<p>vis ut nulla virum, non ipsi exscindere bello</p>
<p>caelicolae valeant; stat ferrea turris ad auras,</p>
<p n="555">Tisiphoneque sedens, palla succincta cruenta,</p>
<p>vestibulum exsomnis servat noctesque diesque,</p>
<p>Hinc exaudiri gemitus, et saeva sonare</p>
<p>verbera; tum stridor ferri, tractaeque catenae.</p>
<p>Constitit Aeneas, strepitumque exterritus hausit.</p>
<p n="560">Quae scelerum facies, O virgo, effare; quibusve</p>
<p>urguentur poenis? Quis tantus plangor ad auras?</p>
<p>Tum vates sic orsa loqui: Dux inclute Teucrum,</p>
<p>nulli fas casto sceleratum insistere limen;</p>
<p>sed me cum lucis Hecate praefecit Avernis,</p>
<p n="565">ipsa deum poenas docuit, perque omnia duxit.</p>
<p>Gnosius haec Rhadamanthus habet, durissima regna,</p>
<p>castigatque auditque dolos, subigitque fateri,</p>
<p>quae quis apud superos, furto laetatus inani,</p>
<p>distulit in seram commissa piacula mortem.</p>
<p n="570">Continuo sontes ultrix accincta flagello</p>
<p>Tisiphone quatit insultans, torvosque sinistra</p>
<p>intentans angues vocat agmina saeva sororum.</p>
<p>Tum demum horrisono stridentes cardine sacrae</p>
<p>panduntur portae. Cernis custodia qualis</p>
<p n="575">vestibulo sedeat, facies quae limina servet?</p>
<milestone ed="p" n="576" unit="card"/>
<p>Quinquaginta atris immanis hiatibus Hydra</p>
<p>saevior intus habet sedem. Tum Tartarus ipse</p>
<p>bis patet in praeceps tantum tenditque sub umbras,</p>
<p>quantus ad aetherium caeli suspectus Olympum.</p>
<p n="580">Hic genus antiquum Terrae, Titania pubes,</p>
<p>fulmine deiecti fundo volvuntur in imo.</p>
<p>Hic et Aloidas geminos immania vidi</p>
<p>corpora, qui manibus magnum rescindere caelum</p>
<p>adgressi, superisque Iovem detrudere regnis.</p>
<p n="585">Vidi et crudeles dantem Salmonea poenas,</p>
<p>dum flammas Iovis et sonitus imitatur Olympi.</p>
<p>Quattuor hic invectus equis et lampada quassans</p>
<p>per Graium populos mediaeque per Elidis urbem</p>
<p>ibat ovans, divomque sibi poscebat honorem,</p>
<p n="590">demens, qui nimbos et non imitabile fulmen</p>
<p>aere et cornipedum pulsu simularet equorum.</p>
<p>At pater omnipotens densa inter nubila telum</p>
<p>contorsit, non ille faces nec fumea taedis</p>
<p>lumina, praecipitemque immani turbine adegit.</p>
<p n="595">Nec non et Tityon, Terrae omniparentis alumnum,</p>
<p>cernere erat, per tota novem cui iubera corpus</p>
<p>porrigitur, rostroque immanis voltur obunco</p>
<p>immortale iecur tondens fecundaque poenis</p>
<p>viscera, rimaturque epulis, habitatque sub alto</p>
<p n="600">pectore, nec fibris requies datur ulla renatis.</p>
<p>[Quid memorem Lapithas, Ixiona Pirithoumque?]</p>
<p>quos super atra silex iam iam lapsura cadentique</p>
<p>imminet adsimilis; lucent genialibus altis</p>
<p>aurea fulcra toris, epulaeque ante ora paratae</p>
<p n="605">regifico luxu; Furiarum maxima iuxta</p>
<p>accubat, et manibus prohibet contingere mensas,</p>
<p>exsurgitque facem attollens, atque intonat ore.</p>
<p>Hic, quibus invisi fratres, dum vita manebat,</p>
<p>pulsatusve parens, et fraus innexa clienti,</p>
<p n="610">aut qui divitiis soli incubuere repertis,</p>
<p>nec partem posuere suis (quae maxima turba est),</p>
<p>quique ob adulterium caesi, quique arma secuti</p>
<p>impia nec veriti dominorum fallere dextras,</p>
<p>inclusi poenam exspectant. Ne quaere doceri</p>
<p n="615">quam poenam, aut quae forma viros fortunave mersit.</p>
<p>Saxum ingens volvunt alii, radiisque rotarum</p>
<p>districti pendent; sedet, aeternumque sedebit,</p>
<p>infelix Theseus; Phlegyasque miserrimus omnis</p>
<p>admonet, et magna testatur voce per umbras:</p>
<p n="620">Discite iustitiam moniti, et non temnere divos.</p>
<p>Vendidit hic auro patriam, dominumque potentem</p>
<p>imposuit; fixit leges pretio atque refixit;</p>
<p>hic thalamum invasit natae vetitosque hymenaeos;</p>
<p>ausi omnes immane nefas, ausoque potiti.</p>
<p n="625">Non, mihi si linguae centum sint oraque centum,</p>
<p>ferrea vox, omnis scelerum comprendere formas,</p>
<p>omnia poenarum percurrere nomina possim.</p>
<milestone ed="p" n="628" unit="card"/>
<p>Haec ubi dicta dedit Phoebi longaeva sacerdos:</p>
<p>Sed iam age, carpe viam et susceptum perfice munus;</p>
<p n="630">adceleremus ait; Cyclopum educta caminis</p>
<p>moenia conspicio atque adverso fornice portas,</p>
<p>haec ubi nos praecepta iubent deponere dona.</p>
<p>Dixerat, et pariter, gressi per opaca viarum,</p>
<p>corripiunt spatium medium, foribusque propinquant.</p>
<p n="635">Occupat Aeneas aditum, corpusque recenti</p>
<p>spargit aqua, ramumque adverso in limine figit.</p>
<milestone ed="p" n="637" unit="card"/>
<p>His demum exactis, perfecto munere divae,</p>
<p>devenere locos laetos et amoena virecta</p>
<p>fortunatorum nemorum sedesque beatas.</p>
<p n="640">Largior hic campos aether et lumine vestit</p>
<p>purpureo, solemque suum, sua sidera norunt.</p>
<p>Pars in gramineis exercent membra palaestris,</p>
<p>contendunt ludo et fulva luctantur harena;</p>
<p>pars pedibus plaudunt choreas et carmina dicunt.</p>
<p n="645">Nec non Threcius longa cum veste sacerdos</p>
<p>obloquitur numeris septem discrimina vocum,</p>
<p>iamque eadem digitis, iam pectine pulsat eburno.</p>
<p>Hic genus antiquum Teucri, pulcherrima proles,</p>
<p>magnanimi heroes, nati melioribus annis,</p>
<p n="650">Ilusque Assaracusque et Troiae Dardanus auctor.</p>
<p>Arma procul currusque virum miratur inanes.</p>
<p>Stant terra defixae hastae, passimque soluti</p>
<p>per campum pascuntur equi. Quae gratia currum</p>
<p>armorumque fuit vivis, quae cura nitentis</p>
<p n="655">pascere equos, eadem sequitur tellure repostos.</p>
<p>Conspicit, ecce, alios dextra laevaque per herbam</p>
<p>vescentis, laetumque choro paeana canentis</p>
<p>inter odoratum lauri nemus, unde superne</p>
<p>plurimus Eridani per silvam volvitur amnis.</p>
<p n="660">Hic manus ob patriam pugnando volnera passi,</p>
<p>quique sacerdotes casti, dum vita manebat,</p>
<p>quique pii vates et Phoebo digna locuti,</p>
<p>inventas aut qui vitam excoluere per artes,</p>
<p>quique sui memores alios fecere merendo,</p>
<p n="665">omnibus his nivea cinguntur tempora vitta.</p>
<p>Quos circumfusos sic est adfata Sybilla,</p>
<p>Musaeum ante omnes, medium nam plurima turba</p>
<p>hunc habet, atque umeris exstantem suspicit altis:</p>
<p>Dicite, felices animae, tuque, optime vates,</p>
<p n="670">quae regio Anchisen, quis habet locus? Illius ergo</p>
<p>venimus, et magnos Erebi transnavimus amnes.</p>
<p>Atque huic responsum paucis ita reddidit heros:</p>
<p>Nulli certa domus; lucis habitamus opacis,</p>
<p>riparumque toros et prata recentia rivis</p>
<p n="675">incolimus. Sed vos, si fert ita corde voluntas,</p>
<p>hoc superate iugum; et facili iam tramite sistam.</p>
<p>Dixit, et ante tulit gressum, camposque nitentis</p>
<p>desuper ostentat; dehinc summa cacumina linquunt.</p>
<milestone ed="p" n="679" unit="card"/>
<p>At pater Anchises penitus convalle virenti</p>
<p n="680">inclusas animas superumque ad lumen ituras</p>
<p>lustrabat studio recolens, omnemque suorum</p>
<p>forte recensebat numerum carosque nepotes,</p>
<p>fataque fortunasque virum moresque manusque.</p>
<p>Isque ubi tendentem adversum per gramina videt</p>
<p n="685">Aenean, alacris palmas utrasque tetendit,</p>
<p>effusaeque genis lacrimae, et vox excidit ore:</p>
<p>Venisti tandem, tuaque exspectata parenti</p>
<p>vicit iter durum pietas? Datur ora tueri,</p>
<p>nate, tua, et notas audire et reddere voces?</p>
<p n="690">Sic equidem ducebam animo rebarque futurum,</p>
<p>tempora dinumerans nec me mea cura fefellit.</p>
<p>Quas ego te terras et quanta per aequora vectum</p>
<p>accipio! quantis iactatum, nate, periclis!</p>
<p>Quam metui, ne quid Libyae tibi regna nocerent!</p>
<p n="695">Ille autem: Tua me, genitor, tua tristis imago,</p>
<p>saepius occurrens, haec limina tendere adegit:</p>
<p>stant sale Tyrrheno classes. Da iungere dextram,</p>
<p>da, genitor, teque amplexu ne subtrahe nostro.</p>
<p>Sic memorans, largo fletu simul ora rigabat.</p>
<p n="700">Ter conatus ibi collo dare brachia circum,</p>
<p>ter frustra comprensa manus effugit imago,</p>
<p>[par levibus ventis volucrique simillima somno.]</p>
<milestone ed="p" n="703" unit="card"/>
<p>Interea videt Aeneas in valle reducta</p>
<p>seclusum nemus et virgulta sonantia silvis,</p>
<p n="705">Lethaeumque, domos placidas qui praenatat, amnem.</p>
<p>Hunc circum innumerae gentes populique volabant;</p>
<p>acvelut in pratis ubi apes aestate serena</p>
<p>floribus insidunt variis, et candida circum</p>
<p>lilia fundunturstrepit omnis murmure campus.</p>
<p n="710">Horrescit visu subito, causasque requirit</p>
<p>inscius Aeneas, quae sint ea flumina porro,</p>
<p>quive viri tanto complerint agmine ripas.</p>
<p>Tum pater Anchises: Animae, quibus altera fato</p>
<p>corpora debentur, Lethaei ad fluminis undam</p>
<p n="715">securos latices et longa oblivia potant.</p>
<p>[Has equidem memorare tibi atque ostendere coram,]</p>
<p>iampridem hanc prolem cupio enumerare meorum,</p>
<p>quo magis Italia mecum laetere reperta.</p>
<p>O pater, anne aliquas ad caelum hinc ire putandum est</p>
<p n="720">sublimis animas, iterumque ad tarda reverti</p>
<p>corpora? Quae lucis miseris tam dira cupido?</p>
<p>Dicam equidem, nec te suspensum, nate, tenebo</p>
<p>suscipit Anchises, atque ordine singula pandit.</p>
<milestone ed="p" n="724" unit="card"/>
<p>Principio caelum ac terras camposque liquentis</p>
<p n="725">lucentemque globum Lunae Titaniaque astra</p>
<p>spiritus intus alit, totamque infusa per artus</p>
<p>mens agitat molem et magno se corpore miscet.</p>
<p>Inde hominum pecudumque genus, vitaeque volantum,</p>
<p>et quae marmoreo fert monstra sub aequore pontus.</p>
<p n="730">Igneus est ollis vigor et caelestis origo</p>
<p>seminibus, quantum non noxia corpora tardant,</p>
<p>terrenique hebetant artus moribundaque membra.</p>
<p>Hinc metuunt cupiuntque, dolent gaudentque, neque auras</p>
<p>dispiciunt clausae tenebris et carcere caeco.</p>
<p n="735">Quin et supremo cum lumine vita reliquit,</p>
<p>non tamen omne malum miseris nec funditus omnes</p>
<p>corporeae excedunt pestes, penitusque necesse est</p>
<p>multa diu concreta modis inolescere miris.</p>
<p>Ergo exercentur poenis, veterumque malorum</p>
<p n="740">supplicia expendunt: aliae panduntur inanes</p>
<p>suspensae ad ventos; aliis sub gurgite vasto</p>
<p>infectum eluitur scelus, aut exuritur igni;</p>
<p>quisque suos patimur Manes; exinde per amplum</p>
<p>mittimur Elysium, et pauci laeta arva tenemus;</p>
<p n="745">donec longa dies, perfecto temporis orbe,</p>
<p>concretam exemit labem, purumque relinquit</p>
<p>aetherium sensum atque aura simplicis ignem.</p>
<p>Has omnes, ubi mille rotam volvere per annos,</p>
<p>Lethaeum ad fluvium deus evocat agmine magno,</p>
<p n="750">scilicet immemores supera ut convexa revisant,</p>
<p>rursus et incipiant in corpora velle reverti.</p>
<milestone ed="p" n="752" unit="card"/>
<p>Dixerat Anchises, natumque unaque Sibyllam</p>
<p>conventus trahit in medios turbamque sonantem,</p>
<p>et tumulum capit, unde omnes longo ordine possit</p>
<p n="755">adversos legere, et venientum discere vultus.</p>
<milestone ed="p" n="756" unit="card"/>
<p>Nunc age, Dardaniam prolem quae deinde sequatur</p>
<p>gloria, qui maneant Itala de gente nepotes,</p>
<p>inlustris animas nostrumque in nomen ituras,</p>
<p>expediam dictis, et te tua fata docebo.</p>
<p n="760">Ille, vides, pura iuvenis qui nititur hasta,</p>
<p>proxuma sorte tenet lucis loca, primus ad auras</p>
<p>aetherias Italo commixtus sanguine surget,</p>
<p>silvius, Albanum nomen, tua postuma proles,</p>
<p>quem tibi longaevo serum Lavinia coniunx</p>
<p n="765">educet silvis regem regumque parentem,</p>
<p>unde genus Longa nostrum dominabitur Alba.</p>
<p>Proxumus ille Procas, Troianae gloria gentis,</p>
<p>et Capys, et Numitor, et qui te nomine reddet</p>
<p>Silvius Aeneas, pariter pietate vel armis</p>
<p n="770">egregius, si umquam regnandam acceperit Albam.</p>
<p>Qui iuvenes! Quantas ostentant, aspice, vires,</p>
<p>atque umbrata gerunt civili tempora quercu!</p>
<p>Hi tibi Nomentum et Gabios urbemque Fidenam,</p>
<p>hi Collatinas imponent montibus arces,</p>
<p n="775">Pometios Castrumque Inui Bolamque Coramque.</p>
<p>Haec tum nomina erunt, nunc sunt sine nomine terrae.</p>
<p>Quin et avo comitem sese Mavortius addet</p>
<p>Romulus, Assaraci quem sanguinis Ilia mater</p>
<p>educet. Viden, ut geminae stant vertice cristae,</p>
<p n="780">et pater ipse suo superum iam signat honore?</p>
<p>En, huius, nate, auspiciis illa incluta Roma</p>
<p>imperium terris, animos aequabit Olympo,</p>
<p>septemque una sibi muro circumdabit arces,</p>
<p>felix prole virum: qualis Berecyntia mater</p>
<p n="785">invehitur curru Phrygias turrita per urbes,</p>
<p>laeta deum partu, centum complexa nepotes,</p>
<p>omnes caelicolas, omnes supera alta tenentes.</p>
<p>Huc geminas nunc flecte acies, hanc aspice gentem</p>
<p>Romanosque tuos. Hic Caesar et omnis Iuli</p>
<p n="790">progenies magnum caeli ventura sub axem.</p>
<p>Hic vir, hic est, tibi quem promitti saepius audis,</p>
<p>Augustus Caesar, Divi genus, aurea condet</p>
<p>saecula qui rursus Latio regnata per arva</p>
<p>Saturno quondam, super et Garamantas et Indos</p>
<p n="795">proferet imperium: iacet extra sidera tellus,</p>
<p>extra anni solisque vias, ubi caelifer Atlas</p>
<p>axem umero torquet stellis ardentibus aptum.</p>
<p>Huius in adventum iam nunc et Caspia regna</p>
<p>responsis horrent divom et Maeotia tellus,</p>
<p n="800">et septemgemini turbant trepida ostia Nili.</p>
<milestone ed="p" n="801" unit="card"/>
<p>Nec vero Alcides tantum telluris obivit,</p>
<p>fixerit aeripedem cervam licet, aut Erymanthi</p>
<p>pacarit nemora, et Lernam tremefecerit arcu;</p>
<p>nec, qui pampineis victor iuga flectit habenis,</p>
<p n="805">Liber, agens celso Nysae de vertice tigres.</p>
<p>aut dubitamus adhuc virtute extendere vires,</p>
<p>aut metus Ausonia prohibet consistere terra?</p>
<p>Quis procul ille autem ramis insignis olivae</p>
<p>sacra ferens? Nosco crines incanaque menta</p>
<p n="810">regis Romani, primus qui legibus urbem</p>
<p>fundabit, Curibus parvis et paupere terra</p>
<p>missus in imperium magnum. Cui deinde subibit,</p>
<p>otia qui rumpet patriae residesque movebit</p>
<p>Tullus in arma viros et iam desueta triumphis</p>
<p n="815">agmina. Quem iuxta sequitur iactantior Ancus,</p>
<p>nunc quoque iam nimium gaudens popularibus auris.</p>
<p>Vis et Tarquinios reges, animamque superbam</p>
<p>ultoris Bruti, fascesque videre receptos?</p>
<p>Consulis imperium hic primus saevasque secures</p>
<p n="820">accipiet, natosque pater nova bella moventes</p>
<p>ad poenam pulchra pro libertate vocabit.</p>
<p>Infelix, utcumque ferent ea facta minores,</p>
<p>vincet amor patriae laudumque immensa cupido.</p>
<p>Quin Decios Drusosque procul saevumque securi</p>
<p n="825">aspice Torquatum et referentem signa Camillum.</p>
<p>Illae autem, paribus quas fulgere cernis in armis,</p>
<p>concordes animae nunc et dum nocte premuntur,</p>
<p>heu quantum inter se bellum, si lumina vitae</p>
<p>attigerint, quantas acies stragemque ciebunt!</p>
<p n="830">Aggeribus socer Alpinis atque arce Monoeci</p>
<p>descendens, gener adversis instructus Eois.</p>
<p>Ne, pueri, ne tanta animis adsuescite bella,</p>
<p>neu patriae validas in viscera vertite vires;</p>
<p>tuque prior, tu parce, genus qui ducis Olympo,</p>
<p part="Y" n="835">proice tela manu, sanguis meus!</p>
<p>Ille triumphata Capitolia ad alta Corintho</p>
<p>victor aget currum, caesis insignis Achivis.</p>
<p>Eruet ille Argos Agamemnoniasque Mycenas,</p>
<p>ipsumque Aeaciden, genus armipotentis Achilli,</p>
<p n="840">ultus avos Troiae, templa et temerata Minervae.</p>
<p>Quis te, magne Cato, tacitum, aut te, Cosse, relinquat?</p>
<p>Quis Gracchi genus, aut geminos, duo fulmina belli,</p>
<p>Scipiadas, cladem Libyae, parvoque potentem</p>
<p>Fabricium vel te sulco Serrane, serentem?</p>
<p n="845">quo fessum rapitis, Fabii? Tu Maxumus ille es,</p>
<p>unus qui nobis cunctando restituis rem.</p>
<p>Excudent alii spirantia mollius aera,</p>
<p>credo equidem, vivos ducent de marmore voltus,</p>
<p>orabunt causas melius, caelique meatus</p>
<p n="850">describent radio, et surgentia sidera dicent:</p>
<p>tu regere imperio populos, Romane, memento;</p>
<p>hae tibi erunt artes; pacisque imponere morem,</p>
<p>parcere subiectis, et debellare superbos.</p>
<milestone ed="p" n="854" unit="card"/>
<p>Sic pater Anchises, atque haec mirantibus addit:</p>
<p n="855">Aspice, ut insignis spoliis Marcellus opimis</p>
<p>ingreditur, victorque viros supereminet omnes!</p>
<p>Hic rem Romanam, magno turbante tumultu,</p>
<p>sistet, eques sternet Poenos Gallumque rebellem,</p>
<p>tertiaque arma patri suspendet capta Quirino.</p>
<p n="860">Atque hic Aeneas; una namque ire videbat</p>
<p>egregium forma iuvenem et fulgentibus armis,</p>
<p>sed frons laeta parum, et deiecto lumina voltu:</p>
<p>Quis, pater, ille, virum qui sic comitatur euntem?</p>
<p>Filius, anne aliquis magna de stirpe nepotum?</p>
<p n="865">Quis strepitus circa comitum! Quantum instar in ipso!</p>
<p>Sed nox atra caput tristi circumvolat umbra.</p>
<p>Tum pater Anchises, lacrimis ingressus obortis:</p>
<p>O gnate, ingentem luctum ne quaere tuorum;</p>
<p>ostendent terris hunc tantum fata, neque ultra</p>
<p n="870">esse sinent. Nimium vobis Romana propago</p>
<p>visa potens, Superi, propria haec si dona fuissent.</p>
<p>Quantos ille virum magnam Mavortis ad urbem</p>
<p>campus aget gemitus, vel quae, Tiberine, videbis</p>
<p>funera, cum tumulum praeterlabere recentem!</p>
<p n="875">Nec puer Iliaca quisquam de gente Latinos</p>
<p>in tantum spe tollet avos, nec Romula quondam</p>
<p>ullo se tantum tellus iactabit alumno.</p>
<p>Heu pietas, heu prisca fides, invictaque bello</p>
<p>dextera! Non illi se quisquam impune tulisset</p>
<p n="880">obvius armato, seu cum pedes iret in hostem,</p>
<p>seu spumantis equi foderet calcaribus armos.</p>
<p>Heu, miserande puer, si qua fata aspera rumpas,</p>
<p>tu Marcellus eris. Manibus date lilia plenis,</p>
<p>purpureos spargam flores, animamque nepotis</p>
<p n="885">his saltem adcumulem donis, et fungar inani</p>
<p>munereSic tota passim regione vagantur</p>
<p>aris in campis latis, atque omnia lustrant.</p>
<p>Quae postquam Anchises natum per singula duxit,</p>
<p>incenditque animum famae venientis amore,</p>
<p n="890">exin bella viro memorat quae deinde gerenda,</p>
<p>Laurentisque docet populos urbemque Latini,</p>
<p>et quo quemque modo fugiatque feratque laborem.</p>
<milestone ed="p" n="893" unit="card"/>
<p>Sunt geminae Somni portae, quarum altera fertur</p>
<p>cornea, qua veris facilis datur exitus umbris;</p>
<p n="895">altera candenti perfecta nitens elephanto,</p>
<p>sed falsa ad caelum mittunt insomnia Manes.</p>
<p>His ubi tum natum Anchises unaque Sibyllam</p>
<p>prosequitur dictis, portaque emittit eburna,</p>
<p>ille viam secat ad naves sociosque revisit:</p>
<p n="900">tum se ad Caietae recto fert litore portum.</p>
<p>[Ancora de prora iacitur, stant litore puppes.]</p></div1>
<div1 type="Book" n="7">
<milestone ed="p" n="1" unit="card"/>
<p>Tu quoque litoribus nostris, Aeneia nutrix,</p>
<p>aeternam moriens famam, Caieta, dedisti;</p>
<p>et nunc servat honos sedem tuus ossaque nomen</p>
<p>Hesperia in magna, siqua est ea gloria, signat.</p>
<milestone ed="p" n="5" unit="card"/>
<p n="5">At pius exsequiis Aeneas rite solutis,</p>
<p>aggere composito tumuli, postquam alta quierunt</p>
<p>aequora, tendit iter velis portumque relinquit.</p>
<p>Adspirant aurae in noctem nec candida cursus</p>
<p>Luna negat, splendet tremulo sub lumine pontus.</p>
<p n="10">Proxima Circaeae raduntur litora terrae,</p>
<p>dives inaccessos ubi Solis filia lucos</p>
<p>adsiduo resonat cantu tectisque superbis</p>
<p>urit odoratam nocturna in lumina cedrum,</p>
<p>arguto tenuis percurrens pectine telas.</p>
<p n="15">Hinc exaudiri gemitus iraeque leonum</p>
<p>vincla recusantum et sera sub nocte rudentum,</p>
<p>saetigerique sues atque in praesaepibus ursi</p>
<p>saevire ac formae magnorum ululare luporum,</p>
<p>quos hominum ex facie dea saeva potentibus herbis</p>
<p n="20">induerat Circe in voltus ac terga ferarum.</p>
<p>Quae ne monstra pii paterentur talia Troes</p>
<p>delati in portus neu litora dira subirent,</p>
<p>Neptunus ventis implevit vela secundis</p>
<p>atque fugam dedit et praeter vada fervida vexit.</p>
<milestone ed="p" n="25" unit="card"/>
<p n="25">Iamque rubescebat radiis mare et aethere ab alto</p>
<p>Aurora in roseis fulgebat lutea bigis:</p>
<p>cum venti posuere omnisque repente resedit</p>
<p>flatus et in lento luctantur marmore tonsae.</p>
<p>Atque hic Aeneas ingentem ex aequore lucum</p>
<p n="30">prospicit. Hunc inter fluvio Tiberinus amoeno.</p>
<p>verticibus rapidis et multa flavus arena</p>
<p>in mare prorumpit. Variae circumque supraque</p>
<p>adsuetae ripis volucres et fluminis alveo</p>
<p>aethera mulcebant cantu lucoque volabant.</p>
<p n="35">flectere iter sociis terraeque advertere proras</p>
<p>imperat et laetus fluvio succedit opaco.</p>
<milestone ed="p" n="37" unit="card"/>
<p>Nunc age, qui reges, Erato, quae tempora rerum,</p>
<p>quis Latio antiquo fuerit status, advena classem</p>
<p>cum primum Ausoniis exercitus appulit oris,</p>
<p n="40">expediam et primae revocabo exordia pugnae.</p>
<p>tu vatem, tu, diva, mone. Dicam horrida bella,</p>
<p>dicam acies actosque animis in funera reges</p>
<p>Tyrrhenamque manum totamque sub arma coactam</p>
<p>Hesperiam. Maior rerum mihi nascitur ordo,</p>
<p n="45">maius opus moveo.<milestone ed="P" unit="para"/>Rex arva Latinus et urbes</p>
<p>iam senior longa placidas in pace regebat.</p>
<p>Hunc Fauno et nympha genitum Laurente Marica</p>
<p>accipimus, Fauno Picus pater isque parentem</p>
<p>te, Saturne, refert, tu sanguinis ultimus auctor.</p>
<p n="50">filius huic fato divom prolesque virilis</p>
<p>nulla fuit primaque oriens erepta iuventa est.</p>
<p>Sola domum et tantas servabat filia sedes,</p>
<p>iam matura viro, iam plenis nubilis annis.</p>
<p>Multi illam magno e Latio totaque petebant</p>
<p n="55">Ausonia. Petit ante alios pulcherrimus omnis</p>
<p>Turnus, avis atavisque potens, quem regia coniunx</p>
<p>adiungi generum miro properabat amore;</p>
<p>sed variis portenta deum terroribus obstant.</p>
<p>Laurus erat tecti medio in penetralibus altis,</p>
<p n="60">sacra comam multosque metu servata per annos,</p>
<p>quam pater inventam, primas cum conderet arces,</p>
<p>ipse ferebatur Phoebo sacrasse Latinus</p>
<p>Laurentisque ab ea nomen posuisse colonis.</p>
<p>Huius apes summum densae (mirabile dictu),</p>
<p n="65">stridore ingenti liquidum trans aethera vectae,</p>
<p>obsedere apicem, ex pedibus per mutua nexis</p>
<p>examen subitum ramo frondente pependit.</p>
<p>Continuo vates: Externum cernimus, inquit,</p>
<p>adventare virum et partis petere agmen easdem</p>
<p n="70">partibus ex isdem et summa dominarier arce.</p>
<p>Praeterea, castis adolet dum altaria taedis</p>
<p>et iuxta genitorem adstat Lavinia virgo,</p>
<p>visa (nefas) longis comprendere crinibus ignem,</p>
<p>[atque omnem ornatum flamma crepitante cremari]</p>
<p n="75">regalisque accensa comas, accensa coronam</p>
<p>insignem gemmis, tum fumida lumine fulvo</p>
<p>involvi ac totis Volcanum spargere tectis.</p>
<p>Id vero horrendum ac visu mirabile ferri:</p>
<p>namque fore inlustrem fama fatisque canebant</p>
<p n="80">ipsam, sed populo magnum portendere bellum.</p>
<milestone ed="p" n="81" unit="card"/>
<p>At rex sollicitus monstris oracula Fauni,</p>
<p>fatidici; genitoris, adit lucosque sub alta</p>
<p>consulit Albunea, nemorum quae maxima sacro</p>
<p>fonte sonat saevamque exhalat opaca mephitim.</p>
<p n="85">Hinc Italae gentes omnisque Oenotria tellus</p>
<p>in dubiis responsa petunt; huc dona sacerdos</p>
<p>Cum tulit et caesarum ovium sub nocte silenti</p>
<p>pellibus incubuit stratis somnosque petivit,</p>
<p>multa modis simulacra videt volitantia miris</p>
<p n="90">et varias audit voces fruiturque deorum</p>
<p>couloquio atque imis Acheronta adfatur Avernis.</p>
<p>Hic et tum pater ipse petens responsa Latinus</p>
<p>centum lanigeras mactabat rite bidentis</p>
<p>atque harum effultus tergo stratisque iacebat</p>
<p n="95">velleribus: subita ex alto vox reddita luco est:</p>
<p>Ne pete conubiis natam sociare Latinis,</p>
<p>O mea progenies, thalamis neu crede paratis:</p>
<p>externi venient generi, qui sanguine nostrum</p>
<p>nomen in astra ferant quorumque a stirpe nepotes</p>
<p n="100">omnia sub pedibus, qua Sol utrumque recurrens</p>
<p>aspicit Oceanum, vertique regique videbunt.</p>
<p>Haec responsa patris Fauni monitusque silenti</p>
<p>nocte datos non ipse suo premit ore Latinus,</p>
<p>sed circum late volitans iam Fama per urbes</p>
<p n="105">Ausonias tulerat, cum Laomedontia pubes</p>
<p>gramineo ripae religavit ab aggere classem.</p>
<milestone ed="p" n="107" unit="card"/>
<p>Aeneas primique duces et pulcher Iulus</p>
<p>corpora sub ramis deponunt arboris altae</p>
<p>instituuntque dapes et adorea liba per herbam</p>
<p n="110">subiciunt epulis (sic Iuppiter ipse monebat)</p>
<p>et Cereale solum pomis agrestibus augent.</p>
<p>Consumptis hic forte aliis ut vertere morsus</p>
<p>exiguam in Cererem penuria adegit edendi</p>
<p>et violare manu malisque audacibus orbem</p>
<p n="115">fatalis crusti patulis nec parcere quadris:</p>
<p>Heus ! etiam mensas consumimus, inquit Iulus,</p>
<p>nec plura adludens. Ea vox audita laborum</p>
<p>prima tulit finem, primamque loquentis ab ore</p>
<p>eripuit pater ac stupefactus numine pressit.</p>
<p n="120">Continuo: Salve fatis mihi debita tellus</p>
<p>vosque, ait, O fidi Troiae salvete penates:</p>
<p>hic domus, haec patria est. Genitor mihi talia namque</p>
<p>(nunc repeto) Anchises fatorum arcana reliquit:</p>
<p>cum te, nate, fames ignota ad litora vectum</p>
<p n="125">accisis coget dapibus consumere mensas,</p>
<p>tum sperare domos defessus ibique memento</p>
<p>prima locare manu molirique aggere tecta.</p>
<p>Haec erat illa fames; haec nos suprema manebat,</p>
<p part="Y">exiliis positura modum.</p>
<p n="130">Quare agite et primo laeti cum lumine solis</p>
<p>quae loca, quive habeant homines, ubi moenia gentis,</p>
<p>vestigemus et a portu diversa petamus.</p>
<p>Nunc pateras libate Iovi precibusque vocate</p>
<p>Anchisen genitorem, et vina reponite mensis.</p>
<milestone ed="p" n="135" unit="card"/>
<p n="135">Sic deinde effatus frondenti tempora ramo</p>
<p>implicat et geniumque loci primamque deorum</p>
<p>Tellurem nymphasque et adhuc ignota precatur</p>
<p>flumina, tum Noctem Noctisque orientia signa</p>
<p>Idaeumque Iovem Phrygiamque ex ordine matrem</p>
<p n="140">invocat et duplicis caeloque ereboque parentis.</p>
<p>Hic pater omnipotens ter caelo clarus ab alto</p>
<p>intonuit radiisque ardentem lucis et auro</p>
<p>ipse manu quatiens ostendit ab aethere nubem.</p>
<p>Diditur hic subito Troiana per agmina rumor</p>
<p n="145">advenisse diem, quo debita moenia condant.</p>
<p>Certatim instaurant epulas atque omine magno</p>
<p>crateras laeti statuunt et vina coronant.</p>
<milestone ed="p" n="148" unit="card"/>
<p>Postera cum prima lustrabat lampade terras</p>
<p>orta dies, urbem et finis et litora gentis</p>
<p n="150">diversi explorant: haec fontis stagna Numici,</p>
<p>hunc Thybrim fluvium, hic fortis habitare Latinos.</p>
<p>Tum satus Anchisa delectos ordine ab omni</p>
<p>centum oratores augusta ad moenia regis</p>
<p>ire iubet, ramis velatos Palladis omnis,</p>
<p n="155">donaque ferre viro pacemque exposcere Teucris.</p>
<p>Haud mora, festinant iussi rapidisque feruntur</p>
<p>passibus. Ipse humili designat moenia fossa</p>
<p>moliturque locum primasque in litore sedes</p>
<p>castrorum in morem pinnis atque aggere cingit.</p>
<p n="160">Iamque iter emensi turris ac tecta Latinorum</p>
<p>ardua cernebant iuvenes muroque subibant.</p>
<p>Ante urbem pueri et primaevo flore iuventus</p>
<p>exercentur equis domitantque in pulvere currus</p>
<p>aut acris tendunt arcus aut lenta lacertis</p>
<p n="165">spicula contorquent cursuque ictuque lacessunt:</p>
<p>cum praevectus equo longaevi regis ad auris</p>
<p>nuntius ingentis ignota in veste reportat</p>
<p>advenisse viros. Ille intra tecta vocari</p>
<p>imperat et solio medius consedit avito.</p>
<milestone ed="p" n="170" unit="card"/>
<p n="170">Tectum augustum ingens. centum sublime columnis,</p>
<p>urbe fuit summa, Laurentis regia Pici,</p>
<p>horrendum silvis et religione parentum.</p>
<p>Hic sceptra accipere et primos attollere fasces</p>
<p>regibus omen erat, hoc illis curia templum,</p>
<p n="175">hae sacris sedes epulis, hic ariete caeso</p>
<p>perpetuis soliti patres considere mensis.</p>
<p>Quin etiam veterum effigies ex ordine avorum</p>
<p>antiqua e cedro, Italusque paterque Sabinus</p>
<p>vitisator, curvam servans sub imagine falcem,</p>
<p n="180">Saturnusque senex Ianique bifrontis imago</p>
<p>vestibulo astabant, aliique ab origine reges</p>
<p>Martiaque ob patriam pugnando volnera passi.</p>
<p>Multaque praeterea sacris in postibus arma,</p>
<p>captivi pendent currus curvaeque secures</p>
<p n="185">et cristae capitum et portarum ingentia claustra</p>
<p>spiculaque clipeique ereptaque rostra carinis.</p>
<p>Ipse Quirinali lituo parvaque sedebat</p>
<p>succinctus trabea laevaque ancile gerebat</p>
<p>Picus, equum domitor; quem capta cupidine coniunx</p>
<p n="190">aurea percussum virga versumque venenis</p>
<p>fecit avem Circe sparsitque coloribus alas.</p>
<milestone ed="p" n="192" unit="card"/>
<p>Tali intus templo divom patriaque Latinus</p>
<p>sede sedens Teucros ad sese in tecta vocavit,</p>
<p>atque haec ingressis placido prior edidit ore:</p>
<p n="195">Dicite, Dardanidae (neque enim nescimus et urbem</p>
<p>et genus, auditique advertitis aequore cursum),</p>
<p>quid petitis ? Quae causa rates aut cuius egentis</p>
<p>litus ad Ausonium tot per vada caerula vexit?</p>
<p>Sive errore viae seu tempestatibus acti,</p>
<p n="200">qualia multa mari nautae patiuntur in alto,</p>
<p>fluminis intrastis ripas portuque sedetis,</p>
<p>ne fugite hospitium neve ignorate Latinos</p>
<p>Saturni gentem, haud vinclo nec legibus aequam,</p>
<p>sponte sua veterisque dei se more tenentem.</p>
<p n="205">Atque equidem memini (fama est obscurior annis)</p>
<p>Auruncos ita ferre senes, his ortus ut agris</p>
<p>Dardanus Idaeas Phrygiae penetravit ad urbes</p>
<p>Threiciamque Samum, quae nunc Samothracia fertur.</p>
<p>Hinc illum, Corythi Tyrrhena ab sede profectum,</p>
<p n="210">aurea nunc solio stellantis regia caeli</p>
<p>accipit et numerum divorum altaribus auget.</p>
<milestone ed="p" n="212" unit="card"/>
<p>Dixerat, et dicta Ilioneus sic voce secutus:</p>
<p>Rex, genus egregium Fauni, nec fluctibus actos,</p>
<p>atra subegit hiemps vestris succedere terris</p>
<p n="215">nec sidus regione viae litusve fefellit:</p>
<p>consilio hanc omnes animisque volentibus urbem,</p>
<p>adferimur, pulsi regnis, quae maxima quondam</p>
<p>extremo veniens Sol aspiciebat Olympo.</p>
<p>Ab Iove principium generis, Iove Dardana pubes</p>
<p n="220">gaudet avo, rex ipse Iovis de gente suprema,</p>
<p>Troius Aeneas, tua nos ad limina misit.</p>
<p>Quanta per Idaeos saevis effusa Mycenis</p>
<p>tempestas ierit campos, quibus actus uterque</p>
<p>Europae atque Asiae fatis concurrerit orbis,</p>
<p n="225">audiit et siquem tellus extrema refuso</p>
<p>summovet oceano et siquem extenta plagarum</p>
<p>quattuor in medio dirimit plaga solis iniqui.</p>
<p>Diluvio ex illo tot vasta per aequora vecti</p>
<p>dis sedem exiguam patriis litusque rogamus</p>
<p n="230">innocuum et cunctis undamque auramque patentem.</p>
<p>Non erimus regno indecores, nec vestra feretur</p>
<p>fama levis tantique abolescet gratia facti,</p>
<p>nec Troiam Ausonios gremio excepisse pigebit.</p>
<p>Fata per Aeneae iuro dextramque potentem</p>
<p n="235">sive fide seu quis bello est expertus et armis:</p>
<p>multi nos populi, multae (ne temne, quod ultro</p>
<p>praeferimus manibus vittas ac verba precantia)</p>
<p>et petiere sibi et voluere adiungere gentes;</p>
<p>sed nos fata deum vestras exquirere terras</p>
<p n="240">imperiis egere suis. Hinc Dardanus ortus;</p>
<p>huc repetit iussisque ingentibus urguet Apollo</p>
<p>Tyrrhenum ad Thybrim et fontis vada sacra Numici.</p>
<p>Dat tibi praeterea fortunae parva prioris</p>
<p>munera, reliquias Troia ex ardente receptas.</p>
<p n="245">Hoc pater Anchises auro libabat ad aras;</p>
<p>hoc Priami gestamen erat, cum iura vocatis</p>
<p>more daret populis, sceptrumque sacerque tiaras</p>
<p part="Y">Iliadumque labor vestes.</p>
<milestone ed="p" n="249" unit="card"/>
<p>Talibus Ilionei dictis defixa Latinus</p>
<p n="250">obtutu tenet ora soloque immobilis haeret</p>
<p>intentos volvens oculos. Nec purpura regem</p>
<p>picta movet nec sceptra movent Priameia tantum,</p>
<p>quantum in conubio natae thalamoque moratur,</p>
<p>et veteris Fauni voluit sub pectore sortem,</p>
<p n="255">hunc illum fatis externa ab sede profectum</p>
<p>portendi generum paribusque in regna vocari</p>
<p>auspiciis, huic progeniem virtute futuram</p>
<p>egregiam et totum quae viribus occupet orbem.</p>
<p>tandem laetus ait: Di nostra incepta secundent</p>
<p n="260">auguriumque suum; dabitur, Troiane, quod optas,</p>
<p>mullera nec sperno. Non vobis rege Latino</p>
<p>divitis uber agri Troiaeve opulentia deerit.</p>
<p>Ipse modo Aeneas, nostri si tanta cupido est,</p>
<p>si iungi hospitio properat sociusque vocari,</p>
<p n="265">adveniat voltus neve exhorrescat amicos:</p>
<p>illi pacis erit dextram tetigisse tyranni.</p>
<p>vos contra regi mea nunc mandata referte.</p>
<p>Est mihi nata, viro gentis quam iungere nostrae</p>
<p>non patrio ex adyto sortes, non plurima caelo</p>
<p n="270">monstra sinunt: generos externis adfore ab oris,</p>
<p>hoc Latio restare canunt, qui sanguine nostrum</p>
<p>nomen in astra ferant. Hunc illum poscere fata</p>
<p>et reor et, siquid veri mens augurat, opto.</p>
<p>haec effatus equos numero pater eligit omni</p>
<p n="275">(stabant ter centum nitidi in praesaepibus altis):</p>
<p>omnibus extemplo Teucris iubet ordine duci</p>
<p>instratos ostro alipedes pictisque tapetis;</p>
<p>aurea pectoribus demissa monilia pendent,</p>
<p>tecti auro fulvum mandunt sub dentibus aurum;</p>
<p n="280">absenti Aeneae currunt geminosque iugalis</p>
<p>semine ab aetherio, spirantis naribus ignem,</p>
<p>illorum de gente, patri quos daedala Circe</p>
<p>supposita de matre nothos furata creavit.</p>
<p>Talibus Aeneadae donis dictisque Latini</p>
<p n="285">sublimes in equis redeunt pacemque reportant.</p>
<milestone ed="p" n="286" unit="card"/>
<p>Ecce autem Inachiis sese referebat ab Argis</p>
<p>saeva Iovis coniunx aurasque invecta tenebat,</p>
<p>et laetum Aenean classemque ex aethere longe</p>
<p>Dardaniam Siculo prospexit ab usque Pachyno.</p>
<p n="290">moliri iam tecta videt, iam fidere terrae,</p>
<p>deseruisse rates: stetit acri fixa dolore.</p>
<p>Tum quassans caput haec effundit pectore dicta:</p>
<p>Heu stirpem invisam et fatis contraria nostris</p>
<p>fata Phrygum ! Num Sigeis occumbere campis,</p>
<p n="295">num capti potuere capi, num incensa cremavit</p>
<p>Troia viros ? Medias acies mediosque per ignis</p>
<p>invenere viam. At, credo, mea numina tandem</p>
<p>fessa iacent odiis aut exsaturata quievi.</p>
<p>Quin etiam patria excussos infesta per undas</p>
<p n="300">ausa sequi et profugis toto me opponere ponto !</p>
<p>Absumptae in Teucros vires caelique marisque.</p>
<p>Quid Syrtes aut Scylla mihi, quid vasta Charybdis</p>
<p>profuit? Optato conduntur Thybridis alveo,</p>
<p>securi pelagi atque mei. Mars perdere gentem</p>
<p n="305">immanem Lapithum valuit, concessit in iras</p>
<p>ipse deum antiquam genitor Calydona Dianae,</p>
<p>quod scelus aut Lapithis tantum aut Calydona merentem?</p>
<p>Ast ego magna Iovis coniunx, nil linquere inausum</p>
<p>quae potui infelix, quae memet in omnia verti,</p>
<p n="310">vincor ab Aenea. Quod si mea numina non sunt</p>
<p>magna satis, dubitem haud equidem implorare quod usquam est:</p>
<p>flectere si nequeo superos, Acheronta movebo.</p>
<p>Non dabitur regnis, esto, prohibere Latinis,</p>
<p>atque immota manet fatis Lavinia coniunx:</p>
<p n="315">at trahere atque moras tantis licet addere rebus,</p>
<p>at licet amborum populos exscindere regum.</p>
<p>Hac gener atque socer coeant mercede suorum:</p>
<p>sanguine Troiano et Rutulo dotabere, virgo,</p>
<p>et Bellona manet te pronuba. Nec face tantum</p>
<p n="320">Cisseis praegnans ignis enixa iugalis</p>
<p>quin idem Veneri partus suus et Paris alter</p>
<p>funestaeque iterum recidiva in Pergama taedae.</p>
<milestone ed="p" n="323" unit="card"/>
<p>Haec ubi dicta dedit, terras Horrenda petivit:</p>
<p>luctificam Allecto dirarum ab sede dearum</p>
<p n="325">infernisque ciet tenebris, cui tristia bella</p>
<p>iraeque insidiaeque et crimina noxia cordi.</p>
<p>Odit et ipse pater Pluton, odere sorores</p>
<p>Tartareae monstrum: tot sese vertit in ora,</p>
<p>tam saevae facies, tot pullulat atra colubris.</p>
<p n="330">Quam Iuno his acuit verbis ac talia fatur:</p>
<p>Hunc mihi da proprium, virgo sata Nocte, laborem,</p>
<p>hanc operam, ne noster honos infractave cedat</p>
<p>fama loco, neu conubiis ambire Latinum</p>
<p>Aeneadae possint Italosve obsidere finis.</p>
<p n="335">Tu potes unanimos armare in proelia fratres</p>
<p>atque odiis versare domos, tu verbera tectis</p>
<p>funereasque inferre faces, tibi nomina mille,</p>
<p>mille nocendi artes. Fecundum concute pectus,</p>
<p>disice compositam pacem, sere crimina belli:</p>
<p n="340">arma velit poscatque simul rapiatque inventus.</p>
<milestone ed="p" n="341" unit="card"/>
<p>Exin Gorgoneis Allecto infecta venenis</p>
<p>principio Latium et Laurentis tecta tyranni</p>
<p>celsa petit tacitumque obsedit limen Amatae,</p>
<p>quam super adventu Teucrum Turnique hymenaeis</p>
<p n="345">femineae ardentem curaeque iraeque coquebant.</p>
<p>Huic dea caeruleis unum de crinibus anguem</p>
<p>conicit inque sinum praecordia ad intuma subdit,</p>
<p>quo furibunda domum monstro permisceat omnem.</p>
<p>Ille inter vestes et levia pectora lapsus</p>
<p n="350">volvitur attactu nullo fallitque furentem,</p>
<p>vipeream inspirans animam: fit tortile collo</p>
<p>aurum ingens coluber, fit longae taenia vittae</p>
<p>innectitque comas, et membris lubricus errat.</p>
<p>Ac dum prima lues udo sublapsa veneno</p>
<p n="355">pertemptat sensus atque ossibus implicat ignem</p>
<p>necdum animus toto percepit pectore flammam,</p>
<p>mollius et solito matrum de more locuta est,</p>
<p>multa super nata lacrimans Phrygiisque hymenaeis:</p>
<p>Exsulibusne datur ducenda Lavinia Teucris,</p>
<p n="360">O genitor, nec te miseret gnataeque tuique ?</p>
<p>Nec matris miseret, quam primo aquilone relinquet</p>
<p>perfidus alta petens abducta virgine praedo?</p>
<p>An non sic Phrygius penetrat Lacedaemona pastor</p>
<p>Ledaeamque Helenam Troianas vexit ad urbes ?</p>
<p n="365">Quid tua sancta fides, quid cura antiqua tuorum</p>
<p>et consanguineo totiens data dextera Turno?</p>
<p>Si gener externa petitur de gente Latinis</p>
<p>idque sedet Faunique premunt te iussa parentis,</p>
<p>omnem equidem sceptris terram quae libera nostris</p>
<p n="370">dissidet, externam reor et sic dicere divos.</p>
<p>Et Turno, si prima domus repetatur origo,</p>
<p>Inachus Acrisiusque patres mediaeque Mycenae.</p>
<milestone ed="p" n="373" unit="card"/>
<p>His ubi nequiquam dictis experta Latinum</p>
<p>contra stare videt penitusque in viscera lapsum</p>
<p n="375">serpentis furiale malum totamque pererrat,</p>
<p>tum vero infelix, ingentibus excita monstris,</p>
<p>immensam sine more furit lymphata per urbem.</p>
<p>Ceu quondam torto volitans sub verbere turbo,</p>
<p>quem pueri magno in gyro vacua atria circum</p>
<p n="380">intenti ludo exercent; ille actus habena</p>
<p>curvatis fertur spatiis; stupet inscia supra</p>
<p>inpubesque manus, mirata volubile buxum;</p>
<p>dant animos plagae: non cursu segnior illo</p>
<p>per medias urbes agitur populosque feroces.</p>
<p n="385">Quin etiam in silvas, simulato numine Bacchi,</p>
<p>maius adorta nefas maioremque orsa furorem</p>
<p>evolat et natam frondosis montibus abdit,</p>
<p>quo thalamum eripiat Teucris taedasque moretur,</p>
<p>Euhoe Bacche, fremens, solum te virgine dignum</p>
<p n="390">vociferans, etenim mollis tibi sumere thyrsos,</p>
<p>te lustrare choro, sacrum tibi pascere crinem.</p>
<p>Fama volat, furiisque accensas pectore matres</p>
<p>idem omnis simul ardor agit nova quaerere tecta:</p>
<p>deseruere domos, ventis dant colla comasque,</p>
<p n="395">ast aliae tremulis ululatibus aethera complent,</p>
<p>pampineasque gerunt incinctae pellibus hastas;</p>
<p>ipsa inter medias flagrantem fervida pinum</p>
<p>sustinet ac natae Turnique canit hymenaeos,</p>
<p>sanguineam torquens aciem, torvumque repente</p>
<p n="400">clamat: Io matres, audite, ubi quaeque, Latinae:</p>
<p>Siqua piis animis manet infelicis Amatae</p>
<p>gratia, si iuris materni cura remordet,</p>
<p>solvite crinalis vittas, capite orgia mecum.</p>
<p>Talem inter silvas, inter deserta ferarum,</p>
<p n="405">reginam Allecto stimulis agit undique Bacchi.</p>
<milestone ed="p" n="406" unit="card"/>
<p>Postquam visa satis primos acuisse furores</p>
<p>consiliumque omnemque domum vertisse Latini,</p>
<p>protinus hinc fuscis tristis dea tollitur alis</p>
<p>audacis Rutuli ad muros, quam dicitur urbem</p>
<p n="410">Acrisioneis Danae fundasse colonis,</p>
<p>praecipiti delata noto. Locus Ardea quondam</p>
<p>dictus avis, et nunc magnum manet Ardea nomen,</p>
<p>sed fortuna fuit; tectis hic Turnus in altis</p>
<p>iam mediam nigra carpebat nocte quietem.</p>
<p n="415">Allecto torvam faciem et furialia membra</p>
<p>exuit, in vultus sese transformat anilis;</p>
<p>et frontem obscenam rugis arat, induit albos</p>
<p>cum vitta crinis, tum ramum innectit olivae;</p>
<p>fit Calybe Iunonis anus templique sacerdos</p>
<p n="420">et iuveni ante oculos his se cum vocibus offert:</p>
<p>Turne, tot incassum fusos patiere labores</p>
<p>et tua Dardaniis transcribi sceptra colonis?</p>
<p>Rex tibi coniugium et quaesitas sanguine dotes</p>
<p>abnegat, externusque in regnum quaeritur heres.</p>
<p n="425">I nunc, ingratis offer te, inrise, periclis;</p>
<p>Tyrrhenas, i, sterne acies; tege pace Latinos.</p>
<p>Haec adeo tibi me, placida cum nocte iaceres,</p>
<p>ipsa palam fari omnipotens Saturnia iussit.</p>
<p>Quare age et armari pubem portisque moveri</p>
<p n="430">laetus in arma para, et Phrygios qui flumine pulchro</p>
<p>consedere duces pictasque exure carinas.</p>
<p>Caelestum vis magna iubet.  Rex ipse Latinus,</p>
<p>ni dare coniugium et dicto parere fatetur,</p>
<p>sentiat et tandem Turnum experiatur in armis.</p>
<milestone ed="p" n="435" unit="card"/>
<p n="435">Hic iuvenis vatem inridens sic orsa vicissim</p>
<p>ore refert: Classis invectas Thybridis undam</p>
<p>non, ut rere, meas effugit nuntius auris.</p>
<p>Ne tantos mihi finge metus; nec regia Iuno</p>
<p part="Y">inmemor est nostri.</p>
<p n="440">Sed te victa situ verique effeta senectus,</p>
<p>o mater, curis nequiquam exercet et arma</p>
<p>regum inter falsa vatem formidine ludit.</p>
<p>Cura tibi divom effigies et templa tueri:</p>
<p>bella viri pacemque gerent, quis bella gerenda.</p>
<milestone ed="p" n="445" unit="card"/>
<p n="445">Talibus Allecto dictis exarsit in iras,</p>
<p>at iuveni oranti subitus tremor occupat artus,</p>
<p>deriguere oculi: tot Erinys sibilat hydris</p>
<p>tantaque se facies aperit; tum flammea torquens</p>
<p>lumina cunctantem et quaerentem dicere plura</p>
<p n="450">reppulit et geminos erexit crinibus anguis</p>
<p>verberaque insonuit rabidoque haec addidit ore:</p>
<p>En ego victa situ, quam veri effeta senectus</p>
<p>arma inter regum falsa formidine ludit.</p>
<p>Respice ad haec: adsum dirarum ab sede sororum,</p>
<p part="Y" n="455">bella manu letumque gero.</p>
<p>Sic effata facem iuveni coniecit et atro</p>
<p>lumine fumantis fixit sub pectore taedas.</p>
<p>Olli somnum ingens rumpit pavor, ossaque et artus</p>
<p>perfundit toto proruptus corpore sudor;</p>
<p n="460">arma amens fremit, arma toro tectisque requirit;</p>
<p>saevit amor ferri et scelerata insania belli,</p>
<p>ira super: magno veluti cum flamma sonore</p>
<p>virgea suggeritur costis undantis ani</p>
<p>exsultantque aestu latices, furit intus aqua</p>
<p n="465">fumidus atque alte spumis exuberat amnis,</p>
<p>nec iam se capit unda, volat vapor ater ad auras.</p>
<p>Ergo iter ad regem polluta pace Latinum</p>
<p>indicit primis iuvenum et iubet arma parari,</p>
<p>tutari Italiam, detrudere finibus hostem:</p>
<p n="470">se satis ambobus Teucrisque venire Latinisque.</p>
<p>Haec ubi dicta dedit divosque in vota vocavit,</p>
<p>certatim sese Rutuli exhortantur in arma:</p>
<p>hunc decus egregium formae movet atque iuventae,</p>
<p>hunc atavi reges, hunc claris dextera factis.</p>
<milestone ed="p" n="475" unit="card"/>
<p n="475">Dum Turnus Rutulos animis audacibus implet,</p>
<p>Allecto in Teucros Stygiis se concitat alis,</p>
<p>arte nova speculata locum, quo litore pulcher</p>
<p>insidiis cursuque feras agitabat Iulus.</p>
<p>Hic subitam canibus rabiem Cocytia virgo</p>
<p n="480">obicit et noto naris contingit odore,</p>
<p>ut cervum ardentes agerent; quae prima laborum</p>
<p>causa fuit belloque animos accendit agrestis.</p>
<p>Cervus erat forma praestanti et cornibus ingens,</p>
<p>Tyrrhidae pueri quem matris ab ubere raptum</p>
<p n="485">nutribant Tyrrhusque pater, cui regia parent</p>
<p>armenta et late custodia credita campi.</p>
<p>Adsuetum imperiis soror omni Silvia cura</p>
<p>mollibus intexens ornabat cornua sertis</p>
<p>pectebatque ferum puroque in fonte lavabat.</p>
<p n="490">Ille, manum patiens mensaeque adsuetus erili,</p>
<p>errabat silvis rursusque ad limina nota</p>
<p>ipse domum sera quamvis se nocte ferebat.</p>
<p>Hunc procul errantem rabidae venantis Iuli</p>
<p>commovere canes, fluvio cum forte secundo</p>
<p n="495">deflueret ripaque aestus viridante levaret.</p>
<p>Ipse etiam, eximiae laudis succensus amore,</p>
<p>Ascanius curvo direxit spicula cornu;</p>
<p>nec dextrae erranti deus afuit, actaque multo</p>
<p>perque uterum sonitu perque ilia venit harundo.</p>
<p n="500">Saucius at quadrupes nota intra tecta refugit</p>
<p>successitque gemens stabulis questuque cruentus</p>
<p>atque imploranti similis tectum omne replebat.</p>
<p>Silvia prima soror, palmis percussa lacertos,</p>
<p>auxilium vocat et duros conclamat agrestis.</p>
<p n="505">Olli, pestis enim tacitis latet aspera silvis,</p>
<p>inprovisi adsunt, hic torre armatus obusto,</p>
<p>stipitis hic gravidi nodis: quod cuique repertum</p>
<p>rimanti, telum ira facit. Vocat agmina Tyrrhus,</p>
<p>quadrifidam quercum cuneis ut forte coactis</p>
<p n="510">scindebat, rapta spirans immane securi.</p>
<milestone ed="p" n="511" unit="card"/>
<p>At saeva e speculis tempus dea nacta nocendi</p>
<p>ardua tecta petit stabuli et de culmine summo</p>
<p>pastorale canit signum cornuque recurvo</p>
<p>Tartaream intendit vocem, qua protinus omne</p>
<p n="515">contremuit nemus et silvae insonuere profundae;</p>
<p>audiit et Triviae longe lacus, audiit amnis</p>
<p>sulfurea Nar albus aqua fontesque Velini,</p>
<p>et trepidae matres pressere ad pectora natos.</p>
<p>Tum vero ad vocem celeres, qua bucina signum</p>
<p n="520">dira dedit, raptis concurrunt undique telis</p>
<p>indomiti agricolae; nec non et Troa pubes</p>
<p>Ascanio auxilium castris effundit apertis.</p>
<p>Direxere acies. Non iam certamine agresti,</p>
<p>stipitibus duris agitur sudibusve praeustis,</p>
<p n="525">sed ferro ancipiti decernunt atraque late</p>
<p>horrescit strictis seges ensibus aeraque fulgent</p>
<p>sole lacessita et lucem sub nubila iactant:</p>
<p>fluctus uti primo coepit cum albescere vento,</p>
<p>paulatim sese tollit mare et altius undas</p>
<p n="530">erigit, inde imo consurgit ad aethera fundo.</p>
<p>Hic iuvenis primam ante aciem stridente sagitta,</p>
<p>natorum Tyrrhi fuerat qui maximus, Almo,</p>
<p>sternitur; haesit enim sub gutture volnus et udae</p>
<p>vocis iter tenuemque inclusit sanguine vitam.</p>
<p n="535">Corpora multa virum circa seniorque Galaesus,</p>
<p>dum paci medium se offert, iustissimus unus</p>
<p>qui fuit Ausoniisque olim ditissimus arvis:</p>
<p>quinque greges illi balantum, quina redibant</p>
<p>armenta, et terram centum vertebat aratris.</p>
<milestone ed="p" n="540" unit="card"/>
<p n="540">Atque ea per campos aequo dum Marte geruntur,</p>
<p>promissi dea facta potens, ubi sanguine bellum</p>
<p>imbuit et primae commisit funera pugnae,</p>
<p>deserit Hesperiam et caeli convexa per auras</p>
<p>Iunonem victrix adfatur voce superba:</p>
<p n="545">En, perfecta tibi bello discordia tristi:</p>
<p>dic in amicitiam coeant et foedera iungant.</p>
<p>Quando quidem Ausonio respersi sanguine Teucros,</p>
<p>hoc etiam his addam, tua si mihi certa voluntas:</p>
<p>finitimas in bella feram rumoribus urbes</p>
<p n="550">accendamque animos insani Martis amore,</p>
<p>undique ut auxilio veniunt; spargam arma per agros.</p>
<p>Tum contra Iuno; Terrorum et fraudis abunde est;</p>
<p>stant belli causae, pugnatur comminus armis,</p>
<p>quae fors prima dedit sanguis novus imbuit arma.</p>
<p n="555">Talia coniugia et talis celebrent hymenaeos</p>
<p>egregium Veneris genus et rex ipse Latinus.</p>
<p>Te super aetherias errare licentius auras</p>
<p>haud pater ille velit, summi regnator Olympi:</p>
<p>cede locis; ego, siqua super fortuna laborum est,</p>
<p n="560">ipsa regam. Talis dederat Saturnia voces.</p>
<p>Illa autem attollit stridentis anguibus alas</p>
<p>Cocytique petit sedem, supera ardua linquens.</p>
<p>Est locus Italiae medio sub montibus altis,</p>
<p>nobilis et fama multis memoratus in oris,</p>
<p n="565">Amsancti valles: densis hunc frondibus atrum</p>
<p>urguet utrimque latus nemoris, medioque fragosus</p>
<p>dat sonitum saxis et torto vertice torrens.</p>
<p>Hic specus horrendum et saevi spiracula Ditis</p>
<p>monstrantur, ruptoque ingens Acheronte vorago</p>
<p n="570">pestiferas aperit fauces, quis condita Erinys,</p>
<p>invisum numen, terras caelumque levabat.</p>
<milestone ed="p" n="572" unit="card"/>
<p>Nec minus interea extremam Saturnia bello</p>
<p>imponit regina manum. Ruit omnis in urbem</p>
<p>pastorum ex acie numerus caesosque reportant</p>
<p n="575">Almonem puerum foedatique ora Galaesi</p>
<p>implorantque deos obtestanturque Latinum.</p>
<p>Turnus adest medioque in crimine caedis et igni</p>
<p>terrorem ingeminat: Teucros in regna vocari,</p>
<p>stirpem admisceri Phrygiam, se limine pelli.</p>
<p n="580">Tum quorum attonitae Baccho nemora avia matres</p>
<p>insultant thiasis (neque enim leve nomen Amatae),</p>
<p>undique collecti coeunt Martemque fatigant.</p>
<p>Ilicet infandum cuncti contra omina bellum,</p>
<p>contra fata deum perverso numine poscunt,</p>
<p n="585">certatim regis circumstant tecta Latini.</p>
<p>Ille velut pelagi rupes immota resistit,</p>
<p>ut pelagi rupes magno veniente fragore,</p>
<p>quae sese multis circum latrantibus undis</p>
<p>mole tenet; scopuli nequiquam et spumea circum</p>
<p n="590">saxa fremunt laterique inlisa refunditur alga.</p>
<p>Verum ubi nulla datur caecum exsuperare potestas</p>
<p>consilium et saevae nutu Iunonis eunt res,</p>
<p>multa deos aurasque pater testatus inanis:</p>
<p>Frangimur heu fatis, inquit,  ferimurque procella !</p>
<p n="595">Ipsi has sacrilego pendetis sanguine poenas,</p>
<p>O miseri. Te, Turne, nefas, te triste manebit</p>
<p>supplicium, votisque deos venerabere seris.</p>
<p>Nam mihi parta quies, omnisque in limine portus;</p>
<p>funere felici spolior. Nec plura locutus</p>
<p n="600">saepsit se tectis rerumque reliquit habenas.</p>
<milestone ed="p" n="601" unit="card"/>
<p>Mos erat Hesperio in Latio, quem protinus urbes</p>
<p>Albanae coluere sacrum nunc maxima rerum</p>
<p>Roma colit, cum prima movent in proelia Martem,</p>
<p>sive Getis inferre manu lacrimabile bellum</p>
<p n="605">Hyrcanisve Arabisve parant seu tendere ad Indos</p>
<p>Auroramque sequi Parthosque reposcere signa.</p>
<p>Sunt geminae belli portae (sic nomine dicunt)</p>
<p>religione sacrae et saevi formidine Martis;</p>
<p>centum aerei claudunt vectes aeternaque ferri</p>
<p n="610">robora, nec custos absistit limine Ianus:</p>
<p>has, ubi certa sedet patribus sententia pugnae,</p>
<p>ipse Quirinali trabea cinctuque Gabino</p>
<p>insignis reserat stridentia limina consul,</p>
<p>ipse vocat pugnas; sequitur tum cetera pubes,</p>
<p n="615">aereaque adsensu conspirant cornua rauco.</p>
<p>Hoc et tum Aeneadis indicere bella Latinus</p>
<p>more iubebatur tristisque recludere portas.</p>
<p>Abstinuit tactu pater aversusque refugit</p>
<p>foeda ministeria et caecis se condidit umbris.</p>
<p n="620">Tum regina deum caelo delapsa morantis</p>
<p>impulit ipsa manu portas, et cardine verso</p>
<p>belli ferratos rumpit Saturnia postes.</p>
<p>Ardet inexcita Ausonia atque immobilis ante;</p>
<p>Pars pedes ire parat campis, pars arduus altis</p>
<p n="625">pulverulentus equis furit; omnes arma requirunt.</p>
<p>Pars levis clipeos et spicula lucida tergent</p>
<p>arvina pingui subiguntque in cote secures;</p>
<p>signaque ferre iuvat sonitusque audire tubarum.</p>
<p>Quinque adeo magnae positis incudibus urbes</p>
<p n="630">tela novant, Atina potens Tiburque superbum,</p>
<p>Ardea Crustumerique et turrigerae Antemnae.</p>
<p>Tegmina tuta cavant capitum flectuntque salignas</p>
<p>umbonum cratis; alii thoracas aenos</p>
<p>aut levis ocreas lento ducunt argento;</p>
<p n="635">vomeris huc et falcis honos, huc omnis aratri</p>
<p>cessit amor; recoquunt patrios fornacibus enses.</p>
<p>Classica iamque sonant; it bello tessera signum.</p>
<p>Hic galeam tectis trepidus rapit, ille frementis</p>
<p>ad iuga cogit equos clipeumque auroque trilicem</p>
<p n="640">loricam induitur fidoque accingitur ense.</p>
<milestone ed="p" n="641" unit="card"/>
<p>Pandite nunc Helicona, deae, cantusque movete,</p>
<p>qui bello exciti reges, quae quemque secutae</p>
<p>complerint campos acies, quibus Itala iam tum</p>
<p>floruerit terra alma viris, quibus arserit armis.</p>
<p n="645">Et meministis enim, divae, et memorare potestis:</p>
<p>ad nos vix tenuis famae perlabitur aura.</p>
<milestone ed="p" n="647" unit="card"/>
<p>Primus init bellum Tyrrhenis asper ab oris</p>
<p>contemptor divom Mezentius agminaque armat.</p>
<p>Filius huic iuxta Lausus, quo pulchrior alter</p>
<p n="650">non fuit excepto Laurentis corpore Turni,</p>
<p>Lausus, equum domitor debellatorque ferarum,</p>
<p>ducit Agyllina nequiquam ex urbe secutos</p>
<p>mille viros, dignus, patriis qui laetior esset</p>
<p>imperiis et cui pater haud Mezentius esset.</p>
<milestone ed="p" n="655" unit="card"/>
<p n="655">Post hos insignem palma per gramina currum</p>
<p>victoresque ostentat equos satus Hercule pulchro</p>
<p>pulcher Aventinus, clipeoque insigne paternum</p>
<p>centum angues cinctamque gerit serpentibus hydram;</p>
<p>collis Aventini silva quem Rhea sacerdos</p>
<p n="660">furtivum partu sub luminis edidit oras,</p>
<p>mixta deo mulier, postquam Laurentia victor</p>
<p>Geryone extincto Tirynthius attigit arva</p>
<p>Tyrrhenoque boves in flumine lavit Hiberas.</p>
<p>Pila manu saevosque gerunt in bella dolones</p>
<p n="665">et tereti pugnant mucrone veruque Sabello.</p>
<p>Ipse pedes, tegumen torquens immane leonis,</p>
<p>terribili impexum saetacum dentibus albis</p>
<p>indutus capiti, sic regia tecta subibat,</p>
<p>horridus, Herculeoque umeros innexus amictu.</p>
<milestone ed="p" n="670" unit="card"/>
<p n="670">Tum gemini fratres Tiburtia moenia linquunt,</p>
<p>fratris Tiburti dictam cognomine gentem,</p>
<p>Catillusque acerque Coras, Argiva iuventus,</p>
<p>et primam ante aciem densa inter tela feruntur:</p>
<p>ceu duo nubigenae cum vertice montis ab alto</p>
<p n="675">descendunt centauri, Homolen Othrymque nivalem</p>
<p>linquentes cursu rapido; dat euntibus ingens</p>
<p>silva locum et magno cedunt virgulta fragore.</p>
<milestone ed="p" n="678" unit="card"/>
<p>Nec Praenestinae fundator defuit urbis,</p>
<p>Volcano genitum pecora inter agrestia regem</p>
<p n="680">inventumque focis omnis quem credidit aetas</p>
<p>Caeculus. Hunc late legio comitatur agrestis:</p>
<p>quique altum Praeneste viri quique arva Gabinae</p>
<p>Iunonis gelidumque Anienem et roscida rivis</p>
<p>Hernica saxa colunt, quos dives Anagnia pascit,</p>
<p n="685">quos, Amasene pater. Non illis omnibus arma,</p>
<p>nec clipei currusve sonant: pars maxima glandes</p>
<p>liventis plumbi spargit, pars spicula gestat</p>
<p>bina manu, fulvosque lupi de pelle galeros</p>
<p>tegmen habent capiti, vestigia nuda sinistri</p>
<p n="690">instituere pedis, crudus tegit altera pero.</p>
<milestone ed="p" n="691" unit="card"/>
<p>At Messapus, equum domitor, Neptunia proles,</p>
<p>quem neque fas igni cuiquam nec sternere ferro,</p>
<p>iam pridem resides populos desuetaque bello</p>
<p>agmina in arma vocat subito ferrumque retractat.</p>
<p n="695">Hi Fescenninas acies Aequosque Faliscos.</p>
<p>Hi Soractis habent arces Flaviniaque arva</p>
<p>et Cimini cum monte lacum lucosque Capenos.</p>
<p>Ibant aequati numero regemque canebant,</p>
<p>ceu quondam nivei liquida inter nubila cycni,</p>
<p n="700">cum sese e pastu referunt et longa canoros</p>
<p>dant per colla modos, sonat amnis et Asia longe</p>
<p part="Y">pulsa palus.</p>
<p>Nec quisquam aeratas acies ex agmine tanto</p>
<p>misceri putet, aeriam sed gorgite ab alto</p>
<p n="705">urgueri volucrum raucarum ad litora nubem.</p>
<milestone ed="p" n="705" unit="card"/>
<p>Ecce Sabinorum prisco de sanguine magnum</p>
<p>agmen agens Clausus magnique ipse agminis instar,</p>
<p>Claudia nunc a quo diffunditur et tribus et gens</p>
<p>per Latium, postquam in partem data Roma Sabinis.</p>
<p n="710">Una ingens Amiterna cohors priscique Quirites,</p>
<p>Ereti manus omnis oliviferaeque Mutuscae;</p>
<p>qui Nomentum urbem, qui Rosea rura Velini,</p>
<p>qui Tetricae horrentis rupes montemque Severum</p>
<p>Casperiamque colunt Forulosque et flumen Himellae,</p>
<p n="715">qui Tiberim Fabarimque bibunt, quos frigida misit</p>
<p>Nursia, et Hortinae classes populique Latini,</p>
<p>quosque secans infaustum interluit Allia nomen:</p>
<p>quam multi Libyco volvuntur marmore fluctus</p>
<p>saevus ubi Orion hibernis conditur undis;</p>
<p n="720">vel cum sole novo densae torrentur aristae</p>
<p>aut Hermi campo aut Lyciae flaventibus arvis.</p>
<p>Scuta sonant pulsuque pedum conterrita tellus.</p>
<milestone ed="p" n="723" unit="card"/>
<p>Hinc Agamemnonius, Troiani nominis hostis,</p>
<p>curru iungit Halaesus equos Turnoque ferocis</p>
<p n="725">mille rapit populos, vertunt felicia Baccho</p>
<p>Massica qui rastris et quos de collibus altis</p>
<p>Aurunci misere patres, Sidicinaque iuxta</p>
<p>aequora quique Cales linquunt, amnisque vadosi</p>
<p>accola Volturni, pariterque Saticulus asper</p>
<p n="730">Oscorumque manus. Teretes sunt aclydes illis</p>
<p>tela, sed haec lento mos est aptare flagello;</p>
<p>laevas caetra tegit, falcati comminus enses.</p>
<milestone ed="p" n="733" unit="card"/>
<p>Nec tu carminibus nostris indictus abibis,</p>
<p>Oebale, quem generasse Telon Sebethide nympha</p>
<p n="735">fertur, Teleboum Capreas cum regna teneret,</p>
<p>iam senior; patriis sed non et filius arvis</p>
<p>contentus late iam tum dicione premebat</p>
<p>Sarrastis populos et quae rigat aequora Sarnus</p>
<p>quique Rufras Batulumque tenent atque arva Celemnae</p>
<p n="740">et quos maliferae despectant moenia Abellae,</p>
<p>Teutonico ritu soliti torquere cateias,</p>
<p>tegmina quis capitum raptus de subere cortex,</p>
<p>aerataeque micant peltae, micat aereus ensis.</p>
<milestone ed="p" n="744" unit="card"/>
<p>Et te montosae misere in proelia Nersae,</p>
<p n="745">Ufens, insignem fama et felicibus armis;</p>
<p>horrida praecipue cui gens adsuetaque multo</p>
<p>venatu nemorum, duris Aequicula glaebis.</p>
<p>Armati terram exercent, semperque recentis</p>
<p>convectare iuvat praedas et vivere rapto.</p>
<milestone ed="p" n="750" unit="card"/>
<p n="750">Quin et Marruvia venit de gente sacerdos,</p>
<p>fronde super galeam et felici comptus oliva.</p>
<p>Archippi regis missu, fortissimus Umbro,</p>
<p>vipereo generi et graviter spirantibus hydris</p>
<p>spargere qui somnos cantuque manuque solebat</p>
<p n="755">mulcebatque iras et morsus arte levabat.</p>
<p>Sed non Dardaniae medicari cuspidis ictum</p>
<p>evaluit, neque eum iuvere in volnera cantus</p>
<p>somniferi et Marsis quaesitae montibus herbae.</p>
<p>Te nemus Angitiae, vitrea te Fucinus unda,</p>
<p part="Y" n="760">te liquidi flevere lacus.</p>
<milestone ed="p" n="761" unit="card"/>
<p>Ibat et Hippolyti proles pulcherrima bello,</p>
<p>Virbius, insignem quem mater Aricia misit,</p>
<p>eductum Egeriae lucis umentia circum</p>
<p>litora, pinguis ubi et placabilis ara Dianae.</p>
<p n="765">Namque ferunt fama Hippolytum, postquam arte novercae</p>
<p>occiderit patriasque explerit sanguine poenas</p>
<p>turbatis distractus equis, ad sidera rursus</p>
<p>aetheria et superas caeli venisse sub auras,</p>
<p>Paeoniis revocatum herbis et amore Dianae.</p>
<p n="770">Tum pater omnipotens, aliquem indignatus ab umbris</p>
<p>mortalem infernis ad lumina surgere vitae,</p>
<p>ipse repertorem medicinae talis et artis</p>
<p>fulmine Phoebigenam Stygias detrusit ad undas.</p>
<p>At Trivia Hippolytum secretis alma recondit</p>
<p n="775">sedibus et nymphae Egeriae nemorique relegat,</p>
<p>solus ubi in silvis Italis ignobilis aevom</p>
<p>exigeret versoque ubi nomine Virbius esset.</p>
<p>Unde etiam templo Triviae lucisque sacratis</p>
<p>cornipedes arcentur equi, quod litore currum</p>
<p n="780">et iuvenem monstris pavidi effudere marinis.</p>
<p>Filius ardentis haud setius aequore campi</p>
<p>exercebat equos curruque in bella ruebat.</p>
<milestone ed="p" n="783" unit="card"/>
<p>Ipse inter primos praestanti corpore Turnus</p>
<p>vertitur arma tenens et toto vertice supra est.</p>
<p n="785">Cui triplici crinita iuba galea alta Chimaeram</p>
<p>sustinet, Aetnaeos efflantem faucibus ignis:</p>
<p>tam magis illa fremens et tristibus effera flammis,</p>
<p>quam magis effuso crudescunt sanguine pugnae.</p>
<p>At levem clipeum sublatis cornibus Io</p>
<p n="790">auro insignibat, iam saetis obsita, iam bos</p>
<p>(argumentum ingens), et custos virginis Argus</p>
<p>caelataque amnem fundens pater Inachus urna.</p>
<p>Insequitur nimbus peditum clipeataque totis</p>
<p>agmina densentur campis, Argivaque pubes</p>
<p n="795">Auruncaeque manus, Rutuli veteresque Sicani</p>
<p>et Sacranae acies et picti scuta Labici;</p>
<p>qui saltus, Tiberine, tuos sacrumque Numici</p>
<p>litus arant Rutulosque exercent vomere colles</p>
<p>Circaeumque iugum, quis Iuppiter Anxurus arvis</p>
<p n="800">praesidet et viridi gaudens Feronia luco;</p>
<p>qua Saturae iacet atra palus gelidusque per imas</p>
<p>quaerit iter vallis atque in mare conditur Ufens.</p>
<milestone ed="p" n="803" unit="card"/>
<p>Hos super advenit Volsca de gente Camilla</p>
<p>agmen agens equitum et florentis aere catervas,</p>
<p n="805">bellatrix, non illa colo calathisve Minervae</p>
<p>femineas adsueta manus, sed proelia virgo</p>
<p>dura pati cursuque pedum praevertere ventos.</p>
<p>Illa vel intactae segetis per summa volaret</p>
<p>gramina nec teneras cursu laesisset aristas,</p>
<p n="810">vel mare per medium fluctu suspensa tumenti</p>
<p>ferret iter celeris nec tingueret aequore plantas.</p>
<p>Illam omnis tectis agrisque effusa iuventus</p>
<p>turbaque miratur matrum et prospectat euntem,</p>
<p>attonitis inhians animis, ut regius ostro</p>
<p n="815">velet honos levis umeros, ut fibula crinem</p>
<p>auro internectat, Lyciam ut gerat ipsa pharetram</p>
<p>et pastoralem praefixa cuspide myrtum.</p></div1>
<div1 type="Book" n="8">
<milestone ed="p" n="1" unit="card"/>
<p>Ut belli signum Laurenti Turnus ab arce</p>
<p>extulit et rauco strepuerunt cornua cantu,</p>
<p>utque acris concussit equos utque impulit arma,</p>
<p>extemplo turbati animi, simul omne tumultu</p>
<p n="5">coniurat trepido Latium saevitque iuventus</p>
<p>effera. Ductores primi Messapus et Ufens</p>
<p>contemptorque deum Mezentius undique cogunt</p>
<p>auxilia et latos vastant cultoribus agros.</p>
<p>mittitur et magni Venulus Diomedis ad urbem,</p>
<p n="10">qui petat auxilium et Latio consistere Teucros,</p>
<p>advectum Aenean classi victosque penatis</p>
<p>inferre et fatis regem se dicere posci</p>
<p>edoceat multasque viro se adiungere gentis</p>
<p>Dardanio et late Latio increbrescere nomen.</p>
<p n="15">Quid struat his coeptis, quem, si Fortuna sequatur,</p>
<p>eventum pugnae cupiat, manifestius ipsi</p>
<p>quam Turno regi aut regi apparere Latino.</p>
<milestone ed="p" n="18" unit="card"/>
<p>Talia per Latium. Quae Laomedontius heros</p>
<p>cuncta videns magno curarum fluctuat aestu,</p>
<p n="20">atque animum nunc huc celerem, nunc dividit illuc.</p>
<p>In partisque rapit varias perque omnia versat:</p>
<p>sicut aquae tremulum labris ubi lumen aenis</p>
<p>sole repercussum aut radiantis imagine lunae</p>
<p>omnia pervolitat late loca iamque sub auras</p>
<p n="25">erigitur summique ferit lacuaria tecti.</p>
<p>Nox erat, et terras animalia fessa per omnis</p>
<p>alituum pecudumque genus sopor altus habebat:</p>
<p>cum pater in ripa gelidique sub aetheris axe</p>
<p>Aeneas, tristi turbatus pectora bello,</p>
<p n="30">procubuit seramque dedit per membra quietem.</p>
<p>Huic deus ipse loci fluvio Tiberinus amoeno</p>
<p>populeas inter senior se attollere frondes</p>
<p>visus; eum tenuis glauco velabat amictu</p>
<p>carbasus, et crinis umbrosa tegebat harundo,</p>
<p n="35">tum sic adfari et curas his demere dictis:</p>
<milestone ed="p" n="36" unit="card"/>
<p>O sate gente deum, Troianam ex hostibus urbem</p>
<p>qui revehis nobis aeternaque Pergama servas,</p>
<p>exspectate solo Laurenti arvisque Latinis,</p>
<p>hic tibi certa domus, certi, ne absiste, penates;</p>
<p n="40">neu belli terrere minis: tumor omnis et irae</p>
<p>concessere deum.</p>
<p>[Iamque tibi, ne vana putes haec fingere somnum,</p>
<p>litoreis ingens inventa sub ilicibus sus,</p>
<p>triginta capitum fetus enixa, iacebit,</p>
<p n="45">alba, solo recubans, albi circum ubera nati.</p>
<p>Hic locus urbis erit, requies ea certa laborum</p>
<p>ex quo ter denis urbem redeuntibus annis</p>
<p>Ascanius clari condet cognominis Albam.</p>
<p>Haud incerta cano.] Nunc qua ratione quod instat</p>
<p n="50">expedias victor, paucis (adverte) docebo.</p>
<p>Arcades his oris, genus a Pallante profectum,</p>
<p>qui regem Euandrum comites, qui signa secuti,</p>
<p>delegere locum et posuere in montibus urbem</p>
<p>Pallantis proavi de nomine Pallanteum.</p>
<p n="55">Hi bellum adsidue ducunt cum gente Latina;</p>
<p>hos castris adhibe socios et foedera iunge.</p>
<p>Ipse ego te ripis et recto flumine ducam,</p>
<p>adversum remis superes subvectus ut amnem.</p>
<p>Surge age, nate dea, primisque cadentibus astris</p>
<p n="60">Iunoni fer rite preces iramque minasque</p>
<p>supplicibus supera votis. Mihi victor honorem</p>
<p>persolves. Ego sum pleno quem flumine cernis</p>
<p>stringentem ripas et pinguia culta secantem,</p>
<p>caeruleus Thybris, caelo gratissimus amnis.</p>
<p n="65">Hic mihi magna domus, celsis caput urbibus, exit.</p>
<milestone ed="p" n="66" unit="card"/>
<p>Dixit, deinde lacu fluvius se condidit alto,</p>
<p>ima petens; nox Aenean somnusque reliquit.</p>
<p>Surgit et aetherii spectans orientia solis</p>
<p>lumina rite cavis undam de flumine palmis</p>
<p n="70">sustinet ac talis effundit ad aethera voces:</p>
<p>Nymphae, Laurentes nymphae, genus amnibus unde est,</p>
<p>tuque, o Thybri tuo genitor cum flumine sancto,</p>
<p>accipite Aenean et tandem arcete periclis.</p>
<p>Quo te cumque lacus miserantem incommoda nostra</p>
<p n="75">fonte tenet, quocumque solo pulcherrimus exis,</p>
<p>semper honore meo, semper celebrabere donis</p>
<p>corniger hesperidum fluvius regnator aquarum.</p>
<p>Adsis o tantum et propius tua numina firmes.</p>
<p>sic memorat geminasque legit de classe biremis</p>
<p n="80">remigioque aptat, socios simul instruit armis.</p>
<milestone ed="p" n="81" unit="card"/>
<p>Ecce autem subitum atque oculis mirabile monstrum;</p>
<p>candida per silvam cum fetu concolor albo</p>
<p>procubuit viridique in litore conspicitur sus.</p>
<p>Quam pius Aeneas tibi enim, tibi, maxuma Iuno,</p>
<p n="85">mactat sacra ferens et cum grege sistit ad aram.</p>
<p>Thybris ea fluvium, quam longa est, nocte tumentem</p>
<p>leniit, et tacita refluens ita substitit unda,</p>
<p>mitis ut in morem stagni placidaeque paludis</p>
<p>sterneret aequor aquis, remo ut luctamen abesset.</p>
<p n="90">Ergo iter inceptum celerant rumore secundo;</p>
<p>labitur uncta vadis abies; mirantur et undae,</p>
<p>miratur nemus insuetum fulgentia longe</p>
<p>scuta virum fluvio pictasque innare carinas.</p>
<p>Olli remigio noctemque diemque fatigant</p>
<p n="95">et longos superant flexus variisque teguntur</p>
<p>arboribus viridisque secant placido aequore silvas.</p>
<p>Sol medium caeli conscenderat igneus orbem,</p>
<p>cum muros arcemque procul ac rara domorum</p>
<p>tecta vident, quae nunc Romana potentia caelo</p>
<p n="100">aequavit, tum res inopes Euandrus habebat:</p>
<p>ocius advertunt proras urbique propinquant.</p>
<milestone ed="p" n="102" unit="card"/>
<p>Forte die sollemnem illo rex Arcas honorem</p>
<p>Amphitryoniadae magno divisque ferebat</p>
<p>ante urbem in luco. Pallas huic filius una,</p>
<p n="105">una omnes iuvenum primi pauperque senatus</p>
<p>tura dabant, tepidusque cruor fumabat ad aras.</p>
<p>Ut celsas videre rates atque inter opacum</p>
<p>adlabi nemus et tacitis incumbere remis,</p>
<p>terrentur visu subito cunctique relictis</p>
<p n="110">consurgunt mensis. Audax quos rumpere Pallas</p>
<p>sacra vetat raptoque volat telo obvius ipse</p>
<p>et procul e tumulo: Iuvenes, quae causa subegit</p>
<p>ignotas temptare vias, quo tenditis? inquit.</p>
<p>Qui genus? Unde domo? Pacemne huc fertis an arma?</p>
<p n="115">Tum pater Aeneas puppi sic fatur ab alta</p>
<p>paciferaeque manu ramum praetendit olivae:</p>
<p>Troiugenas ac tela vides inimica Latinis,</p>
<p>quos illi bello profugos egere superbo.</p>
<p>Euandrum petimus. Ferte haec et dicite lectos</p>
<p n="120">Dardaniae venisse duces socia arma rogantis.</p>
<p>Obstipuit tanto percussus nomine Pallas:</p>
<p>Egredere o quicumque es ait coramque parentem</p>
<p>adloquere ac nostris succede penatibus hospes.</p>
<p>excepitque manu dextramque amplexus inhaesit.</p>
<p n="125">Progressi subeunt luco fluviumque relinquunt.</p>
<milestone ed="p" n="126" unit="card"/>
<p>Tum regem Aeneas dictis adfatur amicis:</p>
<p>Optume Graiugenum, cui me Fortuna precari</p>
<p>et vitta comptos voluit praetendere ramos,</p>
<p>non equidem extimui, Danaum quod ductor et Arcas</p>
<p n="130">quodque a stirpe fores geminis coniunctus Atridis;</p>
<p>sed mea me virtus et sancta oracula divom</p>
<p>cognatique patres, tua terris didita fama,</p>
<p>coniunxere tibi et fatis egere volentem.</p>
<p>Dardanus, Iliacae primus pater urbis et auctor,</p>
<p n="135">Electra, ut Grai perhibent. Atlantide cretus,</p>
<p>advehitur Teucros; Electram maxumus Atlas</p>
<p>edidit, aetherios umero qui sustinet orbes</p>
<p>vobis Mercurius pater est, quem candida Maia</p>
<p>Cyllenae gelido conceptum vertice fudit;</p>
<p n="140">at Maiam, auditis si quicquam credimus, Atlas,</p>
<p>idem Atlas generat, caeli qui sidera tollit.</p>
<p>Sic genus amborum scindit se sanguine ab uno.</p>
<p>His fretus non legatos neque prima per artem</p>
<p>temptamenta tui pepigi: me, me ipse meumque</p>
<p n="145">obieci caput et supplex ad limina veni.</p>
<p>Gens eadem, quae te, crudeli Daunia bello</p>
<p>insequitur; nos si pellant, nihil afore credunt,</p>
<p>quin omnem Hesperiam penitus sua sub iuga mittant</p>
<p>et mare quod supra teneant quodque adluit infra.</p>
<p n="150">Accipe daque fidem: sunt nobis fortia bello</p>
<p>pectora, sunt animi et rebus spectata iuventus.</p>
<milestone ed="p" n="152" unit="card"/>
<p>Dixerat Aeneas. Ille os oculosque loquentis</p>
<p>iamdudum et totum lustrabat lumine corpus.</p>
<p>Tum sic pauca refert: Ut te, fortissime Teucrum,</p>
<p n="155">accipio agnoscoque libens! Ut verba parentis</p>
<p>et vocem Anchisae magni voltumque recordor!</p>
<p>Nam memini Hesionae visentem regna sororis</p>
<p>Laomedontiaden Priamum, Salamina petentem,</p>
<p>protinus Arcadiae gelidos invisere finis.</p>
<p n="160">Tum mihi prima genas vestibat flore iuventas,</p>
<p>mirabarque duces Teucros, mirabar et ipsum</p>
<p>Laomedontiaden, sed cunctis altior ibat</p>
<p>Anchises: mihi mens iuvenali ardebat amore</p>
<p>compellare virum et dextrae coniungere dextram.</p>
<p n="165">Accessi et cupidus Phenei sub moenia duxi.</p>
<p>Ille mihi insignem pharetram Lyciasque sagittas</p>
<p>discedens chlamydemque auro dedit intertextam</p>
<p>frenaque bina meus quae nunc habet aurea Pallas.</p>
<p>Ergo et quam petitis iuncta est mihi foedere dextra,</p>
<p n="170">et lux cum primum terris se crastina reddet,</p>
<p>auxilio laetos dimittam opibusque iuvabo.</p>
<p>Interea sacra haec, quando huc venistis amici,</p>
<p>annua, quae differre nefas, celebrate faventes</p>
<p>nobiscum et iam nunc sociorum adsuescite mensis.</p>
<milestone ed="p" n="175" unit="card"/>
<p n="175">Haec ubi dicta, dapes iubet et sublata reponi</p>
<p>pocula gramineoque viros locat ipse sedili</p>
<p>praecipuumque toro et villosi pelle leonis</p>
<p>accipit Aenean solioque invitat acerno.</p>
<p>Tum lecti iuvenes certatim araeque sacerdos</p>
<p n="180">viscera tosta ferunt taurorum onerantque canistris</p>
<p>dona laboratae Cereris Bacchumque ministrant.</p>
<p>Vescitur Aeneas simul et Troiana iuventus</p>
<p>perpetui tergo bovis et lustralibus extis.</p>
<milestone ed="p" n="184" unit="card"/>
<p>Postquam exempta fames et amor compressus edendi,</p>
<p n="185">rex Euandrus ait: Non haec sollemnia nobis,</p>
<p>has ex more dapes, hanc tanti numinis aram</p>
<p>vana superstitio veterumque ignara deorum</p>
<p>inposuit: saevis, hospes Troiane, periclis</p>
<p>servati facimus meritosque novamus honores.</p>
<p n="190">Iam primum saxis suspensam hanc aspice rupem,</p>
<p>disiectae procul ut moles desertaque montis</p>
<p>stat domus et scopuli ingentem traxere ruinam.</p>
<p>Hic spelunca fuit, vasto summota recessu,</p>
<p>semihominis Caci facies quam dira tenebat</p>
<p n="195">solis inaccessam radiis; semperque recenti</p>
<p>caede tepebat humus, foribusque adfixa superbis</p>
<p>ora virum tristi pendebant pallida tabo.</p>
<p>Huic monstro Volcanus erat pater: illius atros</p>
<p>ore vomens ignis magna se mole ferebat.</p>
<p n="200">Attulit et nobis aliquando optantibus aetas</p>
<p>auxilium adventumque dei. Nam maximus ultor,</p>
<p>tergemini nece Geryonae spoliisque superbus</p>
<p>Alcides aderat taurosque hac victor agebat</p>
<p>ingentis, vallemque boves amnemque tenebant.</p>
<p n="205">At furiis Caci mens effera, nequid inausum</p>
<p>aut intractatum scelerisve dolive fuisset,</p>
<p>quattuor a stabulis praestanti corpore tauros</p>
<p>avertit, totidem forma superante iuvencas;</p>
<p>atque hos, nequa forent pedibus vestigia rectis,</p>
<p n="210">cauda in speluncam tractos versisque viarum</p>
<p>indiciis raptos saxo occultabat opaco:</p>
<p>quaerenti nulla ad speluncam signa ferebant.</p>
<p>Interea, cum iam stabulis saturata moveret</p>
<p>Amphytrioniades armenta abitumque pararet,</p>
<p n="215">discessu mugire boves atque omne querelis</p>
<p>impleri nemus et colles clamore relinqui.</p>
<p>reddidit una boum vocem vastoque sub antro</p>
<p>mugiit et Caci spem custodita fefellit.</p>
<milestone ed="p" n="219" unit="card"/>
<p>Hic vero Alcidae furiis exarserat atro</p>
<p n="220">felle dolor: rapit arma manu nodisque gravatum</p>
<p>robur et aerii cursu petit ardua montis.</p>
<p>Tum primum nostri Cacum videre timentem</p>
<p>turbatumque oculis: fugit ilicet ocior Euro</p>
<p>speluncamque petit, pedibus timor addidit alas.</p>
<p n="225">Ut sese inclusit ruptisque immane catenis</p>
<p>deiecit saxum, ferro quod et arte paterna</p>
<p>pendebat, fultosque emuniit obice postis,</p>
<p>ecce furens animis aderat Tirynthius omnemque</p>
<p>accessum lustrans huc ora ferebat et illuc,</p>
<p n="230">dentibus infrendens. Ter totum fervidus ira</p>
<p>lustrat Aventini montem, ter saxea temptat</p>
<p>limina nequiquam, ter fessus valle resedit.</p>
<p>Stabat acuta silex, praecisis undique saxis</p>
<p>speluncae dorso insurgens, altissima visu,</p>
<p n="235">dirarum nidis domus opportuna volucrum.</p>
<p>Hanc, ut prona iugo laevum incumbebat in amnem,</p>
<p>dexter in adversum nitens concussit et imis</p>
<p>avolsam solvit radicibus; inde repente</p>
<p>inpulit, inpulsu quo maximus intonat aether</p>
<p n="240">dissultant ripae refluitque exterritus amnis.</p>
<p>At specus et Caci detecta apparuit ingens</p>
<p>regia, et umbrosae penitus patuere cavernae:</p>
<p>non secus ac siqua penitus vi terra dehiscens</p>
<p>infernas reseret sedes et regna recludat</p>
<p n="245">pallida, dis invisa, superque immane barathrum</p>
<p>cernatur, trepident inmisso lumine manes.</p>
<p>Ergo insperata deprensum luce repente</p>
<p>inclusumque cavo saxo atque insueta rudentem</p>
<p>desuper Alcides telis premit omniaque arma</p>
<p n="250">advocat et ramis vastisque molaribus instat.</p>
<p>Ille autem, neque enim fuga iam super ulla pericli,</p>
<p>faucibus ingentem fumum (mirabile dictu)</p>
<p>evomit involvitque domum caligine caeca,</p>
<p>prospectum eripiens oculis, glomeratque sub antro</p>
<p n="255">fumiferam noctem commixtis igne tenebris.</p>
<p>Non tulit Alcides animis seque ipse per ignem</p>
<p>praecipiti iecit saltu, qua plurimus undam</p>
<p>fumus agit nebulaque ingens specus aestuat atra.</p>
<p>Hic Cacum in tenebris incendia vana vomentem</p>
<p n="260">corripit in nodum complexus et angit inhaerens</p>
<p>elisos oculos et siccum sanguine guttur.</p>
<milestone ed="p" n="262" unit="card"/>
<p>Panditur extemplo foribus domus atra revolsis,</p>
<p>abstractaeque boves abiurataeque rapinae</p>
<p>caelo ostenduntur, pedibusque informe cadaver</p>
<p n="265">protrahitur. Nequeunt expleri corda tuendo</p>
<p>terribilis oculos, voltum villosaque saetis</p>
<p>pectora semiferi atque extinctos faucibus ignis.</p>
<p>Ex illo celebratus honos, laetique minores</p>
<p>servavere diem, primusque Potitius auctor</p>
<p n="270">et domus Herculei custos Pinaria sacri.</p>
<p>Hanc aram luco statuit, quae maxuma semper</p>
<p>dicetur nobis et erit quae maxuma semper.</p>
<p>Quare agite, o iuvenes, tantarum in munere laudum</p>
<p>cingite fronde comas et pocula porgite dextris</p>
<p n="275">communemque vocate deum et date vina volentes.</p>
<p>Dixerat, Herculea bicolor cum populus umbra</p>
<p>velavitque comas foliisque innexa pependit</p>
<p>et sacer implevit dextram scyphus. Ocius omnes</p>
<p>in mensam laeti libant divosque precantur.</p>
<milestone ed="p" n="280" unit="card"/>
<p n="280">Devexo interea propior fit Vesper Olympo,</p>
<p>iamque sacerdotes primusque Potitius ibant,</p>
<p>pellibus in morem cincti, flammasque ferebant.</p>
<p>Instaurant epulas et mensae grata secundae</p>
<p>dona ferunt cumulantque oneratis lancibus aras.</p>
<p n="285">tum Salii ad cantus incensa altaria circum</p>
<p>populeis adsunt evincti tempora ramis,</p>
<p>hic iuvenum chorus, ille senum; qui carmine laudes</p>
<p>Herculeas et facta ferunt: ut prima novercae</p>
<p>monstra manu geminosque premens eliserit angues,</p>
<p n="290">ut bello egregias idem disiecerit urbes,</p>
<p>Troiamque Oechaliamque, ut duros mille labores</p>
<p>rege sub Eurystheo fatis Iunonis iniquae</p>
<p>pertulerit. Tu nubigenas, invicte, bimembris</p>
<p>Hylaeeumque Pholumque, manu, tu Cresia mactas</p>
<p n="295">prodigia et vastum Nemeae sub rupe leonem.</p>
<p>Te Stygii tremuere lacus, te ianitor Orci</p>
<p>ossa super recubans antro semesa cruento;</p>
<p>nec te ullae facies, non terruit ipse Typhoeus,</p>
<p>arduus arma tenens; non te rationis egentem</p>
<p n="300">Lernaeus turba capitum circumstetit anguis.</p>
<p>Salve, vera Iovis proles, decus addite divis,</p>
<p>et nos et tua dexter adi pede sacra secundo.</p>
<p>Talia carminibus celebrant; super omnia Caci</p>
<p>speluncam adiciunt spirantemque ignibus ipsum.</p>
<p n="305">Consonat omne nemus strepitu collesque resultant.</p>
<milestone ed="p" n="306" unit="card"/>
<p>Exim se cuncti divinis rebus ad urbem</p>
<p>perfectis referunt. Ibat rex obsitus aevo</p>
<p>et comitem Aenean iuxta natumque tenebat</p>
<p>ingrediens varioque viam sermone levabat.</p>
<p n="310">miratur facilisque oculos fert omnia circum</p>
<p>Aeneas capiturque locis et singula laetus</p>
<p>exquiritque auditque virum monimenta priorum.</p>
<p>Tum rex Euandrus, Romanae conditor arcis:</p>
<p>Haec nemora indigenae fauni nymphaeque tenebant</p>
<p n="315">gensque virum truncis et duro robore nata,</p>
<p>quis neque mos neque cultus erat, nec iungere tauros</p>
<p>aut componere opes norant aut parcere parto,</p>
<p>sed rami atque asper victu venatus alebat.</p>
<p>Primus ab aetherio venit Saturnus Olympo,</p>
<p n="320">arma Iovis fugiens et regnis exsul ademptis.</p>
<p>Is genus indocile ac dispersum montibus altis</p>
<p>composuit legesque dedit Latiumque vocari</p>
<p>maluit, his quoniam latuisset tutis in oris.</p>
<p>Aurea quae perhibent illo sub rege fuere</p>
<p n="325">saecula. Sic placida populos in pace regebat,</p>
<p>deterior donec paulatim ac decolor aetas</p>
<p>et belli rabies et amor successit habendi.</p>
<p>Tum manus Ausonia et gentes venere Sicanae,</p>
<p>saepius et nomen posuit Saturnia tellus;</p>
<p n="330">tum reges asperque immani corpore Thybris,</p>
<p>a quo post Itali fluvium cognomine Thybrim</p>
<p>diximus, amisit verum vetus Albula nomen;</p>
<p>me pulsum patria pelagique extrema sequentem</p>
<p>Fortuna omnipotens et ineluctabile fatum</p>
<p n="335">his posuere locis matrisque egere tremenda</p>
<p>Carmentis nymphae monita et deus auctor Apollo.</p>
<milestone ed="p" n="337" unit="card"/>
<p>Vix ea dicta: dehinc progressus monstrat et aram</p>
<p>et Carmentalem Romani nomine portam</p>
<p>quam memorant, nymphae priscum Carmentis honorem,</p>
<p n="340">vatis fatidicae, cecinit quae prima futuros</p>
<p>Aeneadas magnos et nobile Pallanteum.</p>
<p>Hinc lucum ingentem quem Romulus acer Asylum</p>
<p>rettulit et gelida monstrat sub rupe Lupercal,</p>
<p>Parrhasio dictum Panos de more Lycaei.</p>
<p n="345">Nec non et sacri monstrat nemus Argileti</p>
<p>testaturque locum et letum docet hospitis Argi.</p>
<p>Hinc ad Tarpeiam sedem et Capitolia ducit,</p>
<p>aurea nunc, olim silvestribus horrida dumis.</p>
<p>Iam tum religio pavidos terrebat agrestis</p>
<p n="350">dira loci, iam tum silvam saxumque tremebant.</p>
<p>Hoc nemus, hunc, inquit, frondoso vertice collem</p>
<p>(quis deus incertum est) habitat deus: Arcades ipsum</p>
<p>credunt se vidisse Iovem, cum saepe nigrantem</p>
<p>aegida concuteret dextra nimbosque cieret.</p>
<p n="355">Haec duo praeterea disiectis oppida muris,</p>
<p>reliquias veterumque vides monimenta virorum.</p>
<p>Hanc Ianus pater, hanc Saturnus condidit arcem:</p>
<p>Ianiculum huic, illi fuerat Saturnia nomen.</p>
<p>Talibus inter se dictis ad tecta subibant</p>
<p n="360">pauperis Euandri passimque armenta videbant</p>
<p>Romanoque foro et lautis mugire Carinis.</p>
<p>Ut ventum ad sedes: Haec, inquit, limina victor</p>
<p>Alcides subiit, haec illum regia cepit.</p>
<p>Aude, hospes, contemnere opes et te quoque dignum</p>
<p n="365">finge deo rebusque veni non asper egenis.</p>
<p>dixit et angusti subter fastigia tecti</p>
<p>ingentem Aenean duxit stratisque locavit</p>
<p>effultum foliis et pelle Libystidis ursae.</p>
<p>Nox ruit et fuscis tellurem amplectitur alis.</p>
<milestone ed="p" n="370" unit="card"/>
<p n="370">At Venus haud animo nequiquam exterrita mater</p>
<p>Laurentumque minis et duro mota tumultu</p>
<p>Volcanum adloquitur thalamoque haec coniugis aureo</p>
<p>incipit et dictis divinum adspirat amorem:</p>
<p>Dum bello Argolici vastabant Pergama reges</p>
<p n="375">debita casurasque inimicis ignibus arces,</p>
<p>non ullum auxilium miseris, non arma rogavi</p>
<p>artis opisque tuae nec te, carissime coniunx,</p>
<p>incassumve tuos volui exercere labores,</p>
<p>quamvis et Priami deberem plurima natis</p>
<p n="380">et durum Aeneae flevissem saepe laborem.</p>
<p>Nunc Iovis imperiis Rutulorum constitit oris:</p>
<p>ergo eadem supplex venio et sanctum mihi numen</p>
<p>arma rogo genetrix nato. Te filia Nerei,</p>
<p>te potuit lacrimis Tithonia flectere coniunx.</p>
<p n="385">Aspice qui coeant populi, quae moenia clausis</p>
<p>ferrum acuant portis in me exscidiumque meorum.</p>
<p>Dixerat et niveis hinc atque hinc diva lacertis</p>
<p>cunctantem amplexu molli fovet. Ille repente</p>
<p>accepit solitam flammam, notusque medullas</p>
<p n="390">intravit calor et labefacta per ossa cucurrit:</p>
<p>non secus atque olim tonitru cum rupta corusco</p>
<p>ignea rima micans percurrit lumine nimbos.</p>
<p>Sensit laeta dolis et formae conscia coniunx.</p>
<p>Tum pater aeterno fatur devinctus amore:</p>
<p n="395">Quid causas petis ex alto? Fiducia cessit</p>
<p>quo tibi, diva, mei? Similis si cura fuisset,</p>
<p>tum quoque fas nobis Teucros armare fuisset:</p>
<p>nec pater omnipotens Troiam nec fata vetabant</p>
<p>stare decemque alios Priamum superesse per annos.</p>
<p n="400">Et nunc, si bellare paras atque haec tibi mens est,</p>
<p>quidquid in arte mea possum promittere curae,</p>
<p>quod fieri ferro liquidove potest electro,</p>
<p>quantum ignes animaeque valent, absiste precando</p>
<p>viribus indubitare tuis. Ea verba locutus</p>
<p n="405">optatos dedit amplexus placidumque petivit</p>
<p>coniugis infusus gremio per membra soporem.</p>
<milestone ed="p" n="407" unit="card"/>
<p>Inde ubi prima quies medio iam noctis abactae</p>
<p>curriculo expulerat somnum, cum femina primum,</p>
<p>cui tolerare colo vitam tenuique Minerva</p>
<p n="410">impositum, cinerem et sopitos suscitat ignes,</p>
<p>noctem addens operi, famulasque ad lumina longo</p>
<p>exercet penso, castum ut servare cubile</p>
<p>coniugis et possit parvos educere natos:</p>
<p>haud secus Ignipotens nec tempore segnior illo</p>
<p n="415">mollibus e stratis opera ad fabrilia surgit.</p>
<p>Insula Sicanium iuxta latus Aeoliamque</p>
<p>erigitur Liparen, fumantibus ardua saxis,</p>
<p>quam subter specus et Cyclopum exesa caminis</p>
<p>antra Aetnaea tonant validique incudibus ictus</p>
<p n="420">auditi referunt gemitus striduntque cavernis</p>
<p>stricturae Chalybum et fornacibus ignis anhelat,</p>
<p>Volcani domus et Volcania nomine tellus.</p>
<p>Hoc tunc ignipotens caelo descendit ab alto.</p>
<milestone ed="p" n="424" unit="card"/>
<p>Ferrum exercebant vasto Cyclopes in antro,</p>
<p n="425">Brontesque Steropesque et nudus membra Pyragmon.</p>
<p>His informatum manibus iam parte polita</p>
<p>fulmen erat, toto genitor quae plurima caelo</p>
<p>deicit in terras, pars inperfecta manebat.</p>
<p>Tris imbris torti radios, tris nubis aquosae</p>
<p n="430">addiderant, rutili tris ignis et alitis austri:</p>
<p>fulgores nunc horrificos sonitumque metumque</p>
<p>miscebant operi flammisque sequacibus iras.</p>
<p>Parte alia Marti currumque rotasque volucris</p>
<p>instabant, quibus ille viros, quibus excitat urbes;</p>
<p n="435">aegidaque horriferam, turbatae Palladis arma,</p>
<p>certatim squamis serpentum auroque polibant</p>
<p>conexosque anguis ipsamque in pectore divae</p>
<p>Gorgona, desecto vertentem lumina collo.</p>
<p>Tollite cuncta, inquit, coeptosque auferte labores,</p>
<p n="440">Aetnaei Cyclopes, et huc advertite mentem:</p>
<p>arma acri facienda viro. Nunc viribus usus,</p>
<p>nunc manibus rapidis, omni nunc arte magistra.</p>
<p>Praecipitate moras. Nec plura effatus; at illi</p>
<p>ocius incubuere omnes pariterque laborem</p>
<p n="445">sortiti. Fluit aes rivis aurique metallum,</p>
<p>volnificusque chalybs vasta fornace liquescit.</p>
<p>Ingentum clipeum informant, unum omnia contra</p>
<p>tela Latinorum, septenosque orbibus orbes</p>
<p>impediunt. Alii ventosis follibus auras</p>
<p n="450">accipiunt redduntque, alii stridentia tingunt</p>
<p>aera lacu. Gemit impositis incudibus antrum.</p>
<p>Illi inter sese multa vi bracchia tollunt</p>
<p>in numerum versantque tenaci forcipe massam.</p>
<milestone ed="p" n="454" unit="card"/>
<p>Haec pater Aeoliis properat dum Lemnius oris,</p>
<p n="455">Euandrum ex humili tecto lux suscitat alma</p>
<p>et matutini volucrum sub culmine cantus.</p>
<p>Consurgit senior tunicaque inducitur artus</p>
<p>et Tyrrhena pedum circumdat vincula plantis;</p>
<p>tum lateri atque umeris Tegeaeum subligat ensem,</p>
<p n="460">demissa ab laeva pantherae terga retorquens.</p>
<p>Nec non et gemini custodes limine ab alto</p>
<p>praecedunt gressumque canes comitantur erilem.</p>
<p>Hospitis Aeneae sedem et secreta petebat</p>
<p>sermonum memor et promissi muneris heros.</p>
<p n="465">Nec minus Aeneas se matutinus agebat.</p>
<p>Filius huic Pallas, illi comes ibat Achates.</p>
<p>Congressi iungunt dextras mediisque residunt</p>
<p>aedibus et licito tandem sermone fruuntur.</p>
<p>Rex prior haec:</p>
<milestone ed="p" n="470" unit="card"/>
<p n="470">Maxume Teucrorum ductor, quo sospite numquam</p>
<p>res equidem Troiae victas aut regna fatebor,</p>
<p>nobis ad belli auxilium pro nomine tanto</p>
<p>exiguae vires: hinc Tusco claudimur amni,</p>
<p>hinc Rutulus premit et murum circumsonat armis.</p>
<p n="475">Sed tibi ego ingentis populos opulentaque regnis</p>
<p>iungere castra paro, quam fors inopina salutem</p>
<p>ostentat: fatis huc te poscentibus adfers.</p>
<p>Haud procul hinc saxo incolitur fundata vetusto</p>
<p>urbis Agyllinae sedes, ubi Lydia quondam</p>
<p n="480">gens, bello praeclara, iugis insedit Etruscis.</p>
<p>Hanc multos florentem annos rex deinde superbo</p>
<p>imperio et saevis tenuit Mezentius armis.</p>
<p>Quid memorem infandas caedes, quid facta tyranni</p>
<p>effera? Di capiti ipsius generique reservent!</p>
<p n="485">Mortua quin etiam iungebat corpora vivis</p>
<p>componens manibusque manus atque oribus ora,</p>
<p>tormenti genus, et sanie taboque fluentis</p>
<p>complexu in misero longa sic morte necabat.</p>
<p>at fessi tandem cives infanda furentem</p>
<p n="490">armati circumsistunt ipsumque domumque,</p>
<p>obtruncant socios, ignem ad fastigia iactant.</p>
<p>Ille inter caedem Rutulorum elapsus in agros</p>
<p>confugere et Turni defendier hospitis armis.</p>
<p>Ergo omnis furiis surrexit Etruria iustis:</p>
<p n="495">regem ad supplicium praesenti Marte reposcunt.</p>
<p>his ego te, Aenea, ductorem milibus addam.</p>
<p>Toto namque fremunt condensae litore puppes</p>
<p>Signaque ferre iubent; retinet longaevus haruspex</p>
<p>fata canens, O Maeoniae delecta iuventus,</p>
<p n="500">flos veterum virtusque virum, quos iustus in hostem</p>
<p>fert dolor et merita accendit Mezentius ira,</p>
<p>nulli fas Italo tantam subiungere gentem:</p>
<p>externos optate duces; tum Etrusca resedit</p>
<p>hoc acies campo, monitis exterrita divom.</p>
<p n="505">Ipse oratores ad me regnique coronam</p>
<p>cum sceptro misit mandatque insignia Tarchon,</p>
<p>succedam castris Tyrrhenaque regna capessam.</p>
<p>Sed mihi tarda gelu saeclisque effeta senectus</p>
<p>invidet imperium seraeque ad fortia vires.</p>
<p n="510">natum exhortarer, ni mixtus matre Sabella</p>
<p>hinc partem patriae traheret. Tu, cuius et annis</p>
<p>et generi fatum indulgent, quem numina poscunt,</p>
<p>ingredere, o Teucrum atque Italum fortissime ductor.</p>
<p>hunc tibi praeterea, spes et solacia nostri,</p>
<p n="515">Pallanta adiungam; sub te tolerare magistro</p>
<p>militiam et grave Martis opus, tua cernere facta</p>
<p>adsuescat primis et te miretur ab annis.</p>
<p>Arcadas huic equites bis centum, robora pubis</p>
<p>lecta dabo totidemque suo tibi nomine Pallas.</p>
<milestone ed="p" n="520" unit="card"/>
<p n="520">Vix ea fatus erat, defixique ora tenebant</p>
<p>Aeneas Anchisiades et fidus Achates</p>
<p>multaque dura suo tristi cum corde putabant,</p>
<p>ni signum caelo Cytherea dedisset aperto.</p>
<p>Namque inproviso vibratus ab aethere fulgor</p>
<p n="525">cum sonitu venit, et ruere omnia visa repente</p>
<p>Tyrrhenusque tubae mugire per aethera clangor.</p>
<p>Suspiciunt, iterum atque iterum fragor increpat ingens:</p>
<p>arma inter nubem caeli regione serena</p>
<p>per sudum rutilare vident et pulsa tonare.</p>
<p n="530">Obstipuere animis alii, sed Troius heros</p>
<p>agnovit sonitum et divae promissa parentis.</p>
<p>Tum memorat: Ne vero, hospes, ne quaere profecto,</p>
<p>quem casum portenta ferant: ego poscor Olympo.</p>
<p>Hoc signum cecinit missuram diva creatrix,</p>
<p n="535">si bellum ingrueret, Volcaniaque arma per auras</p>
<p>laturam auxilio.</p>
<p>Heu quantae miseris caedes Laurentibus instant;</p>
<p>quas poenas mihi, Turne, dabis; quam multa sub undas</p>
<p>scuta virum galeasque et fortia corpora volves,</p>
<p n="540">Thybri pater! Poscant acies et foedera rumpant.</p>
<milestone ed="p" n="541" unit="card"/>
<p>Haec ubi dicta dedit, solio se tollit ab alto</p>
<p>et primum Herculeis sopitas ignibus aras</p>
<p>excitat hesternumque larem parvosque penatis</p>
<p>laetus adit: mactant lectas de more bidentis</p>
<p n="545">Euandrus pariter, pariter Troiana iuventus.</p>
<p>Post hinc ad navis graditur sociosque revisit.</p>
<p>Quorum de numero qui sese in bella sequantur</p>
<p>praestantis virtute legit; pars cetera prona</p>
<p>fertur aqua segnisque secundo defluit amni,</p>
<p n="550">nuntia ventura Ascanio rerumque patrisque.</p>
<p>Dantur equi Teucris Tyrrhena petentibus arva;</p>
<p>ducunt exsortem Aeneae, quem fulva leonis</p>
<p>pellis obit totum, praefulgens unguibus aureis.</p>
<milestone ed="p" n="554" unit="card"/>
<p>Fama volat parvam subito volgata per urbem,</p>
<p n="555">ocius ire equites Tyrrheni ad litora regis.</p>
<p>vota metu duplicant matres, propiusque periclo</p>
<p>it timor, et maior Martis iam apparet imago.</p>
<p>tum pater Evandrus dextram complexus euntis</p>
<p>haeret. inexpletus lacrimans, ac talia fatur:</p>
<p n="560">O mihi praeteritos referat si Iuppiter annos,</p>
<p>(qualis eram, cum primam aciem Praeneste sub ipsa</p>
<p>stravi scutorumque incendi victor acervos</p>
<p>et regem hac Erulum dextra sub Tartara misi,</p>
<p>nascenti cui tris animas Feronia mater</p>
<p n="565">(horrendum dictu) dederat; terna arma movenda,</p>
<p>ter Leto sternendus erat; cui tunc tamen omnis</p>
<p>abstulit haec animas dextra et totidem exuit armis:</p>
<p>non ego nunc dulci amplexu divellerer usquam,</p>
<p>nate, tuo, neque finitimo Mezentius umquam</p>
<p n="570">huic capiti insultans tot ferro saeva dedisset</p>
<p>funera, tam multis viduasset civibus urbem.</p>
<p>At vos, o superi, et divom tu maxume rector</p>
<p>Iuppiter, Arcadii, quaeso, miserescite regis</p>
<p>et patrias audite preces. Si numina vestra</p>
<p n="575">incolumem Pallanta mihi, si fata reservant,</p>
<p>si visurus eum vivo et venturus in unum:</p>
<p>vitam oro, patior quemvis durare laborem.</p>
<p>Sin aliquem infandum casum, Fortuna, minaris:</p>
<p>nunc O nunc liceat crudelem abrumpere vitam,</p>
<p n="580">dum curae ambiguae, dum spes incerta futuri,</p>
<p>dum te, care puer, mea sera et sola voluptas,</p>
<p>complexu teneo, gravior neu nuntius auris</p>
<p>volneret. Haec genitor digressu dicta supremo</p>
<p>fundebat: famuli conlapsum in tecta ferebant.</p>
<milestone ed="p" n="585" unit="card"/>
<p n="585">Iamque adeo exierat portis equitatus apertis,</p>
<p>Aeneas inter primos et fidus Achates,</p>
<p>inde alii Troiae proceres, ipse agmine Pallas</p>
<p>in medio chlamyde et pictis conspectus in armis:</p>
<p>qualis ubi Oceani perfusus Lucifer unda,</p>
<p n="590">quem Venus ante alios astrorum diligit ignis,</p>
<p>extulit os sacrum caelo tenebrasque resolvit.</p>
<p>Stant pavidae in muris matres oculisque sequuntur</p>
<p>pulveream nubem et fulgentis aere catervas.</p>
<p>Olli per dumos, qua proxuma meta viarum,</p>
<p n="595">armati tendunt; it clamor, et agmine facto</p>
<p>quadrupedante putrem sonitu quatit ungula campum.</p>
<p>Est ingens gelidum lucus prope Caeritis amnem,</p>
<p>religione patrum late sacer; undique colles</p>
<p>inclusere cavi et nigra nemus abiete cingunt.</p>
<p n="600">Silvano fama est veteres sacrasse Pelasgos,</p>
<p>arvorum pecorisque deo, lucumque diemque,</p>
<p>qui primi finis aliquando habuere Latinos:</p>
<p>haud procul hinc Tarcho et Tyrrheni tuta tenebant</p>
<p>castra locis, celsoque omnis de colle videri</p>
<p n="605">iam poterat legio et latis tendebat in arvis.</p>
<p>Huc pater Aeneas et bello lecta iuventus</p>
<p>succedunt fessique et equos et corpora curant.</p>
<milestone ed="p" n="608" unit="card"/>
<p>At Venus aetherios inter dea candida nimbos</p>
<p>dona ferens aderat; natumque in valle reducta</p>
<p n="610">ut procul egelido secretum flumine vidit,</p>
<p>talibus adfata est dictis seque obtulit ultro:</p>
<p>En perfecta mei promissa coniugis arte</p>
<p>munera, ne mox aut Laurentis, nate, superbos</p>
<p>aut acrem dubites in proelia poscere Turnum:</p>
<p n="615">Dixit et amplexus nati Cytherea petivit,</p>
<p>arma sub adversa posuit radiantia quercu.</p>
<p>Ille, deae donis et tanto laetus honore,</p>
<p>expleri nequit atque oculos per singula volvit</p>
<p>miraturque interque manus et bracchia versat</p>
<p n="620">terribilem cristis galeam flammasque vomentem</p>
<p>fatiferumque ensem, loricam ex aere rigentem</p>
<p>sanguineam ingentem, qualis cum caerula nubes</p>
<p>solis inardescit radiis longeque refulget;</p>
<p>tum levis ocreas electro auroque recocto</p>
<p n="625">hastamque et clipei non enarrabile textum.</p>
<p>Illic res Italas Romanorumque triumphos</p>
<p>haud vatum ignarus venturique inscius aevi</p>
<p>fecerat ignipotens, illic genus omne futurae</p>
<p>stirpis ab Ascanio. pugnataque in ordine bella.</p>
<milestone ed="p" n="630" unit="card"/>
<p n="630">fecerat et viridi fetam Mavortis in antro</p>
<p>procubuisse lupam, geminos huic ubera circum</p>
<p>ludere pendentis pueros et lambere matrem</p>
<p>impavidos, illam tereti cervice reflexa</p>
<p>mulcere alternos et corpora fingere lingua.</p>
<p n="635">Nec procul hinc Romam et raptas sine more Sabinas</p>
<p>consessu caveae magnis circensibus actis</p>
<p>addiderat subitoque novum consurgere bellum</p>
<p>Romulidis Tatioque seni Curibusque severis.</p>
<p>Post idem inter se posito certamine reges</p>
<p n="640">armati Iovis ante aram paterasque tenentes</p>
<p>stabant et caesa iungebant foedera porca.</p>
<p>Haud procul inde citae Mettum in diversa quadrigae</p>
<p>distulerant, at tu dictis, Albane, maneres,</p>
<p>raptabatque viri mendacis viscera Tullus</p>
<p n="645">per silvam, et sparsi rorabant sanguine vepres.</p>
<p>Nec non Tarquinium eiectum Porsenna iubebat</p>
<p>accipere ingentique urbem obsidione premebat:</p>
<p>Aeneadae in ferrum pro libertate ruebant.</p>
<p>Illum indignanti similem similemque minanti</p>
<p n="650">aspiceres, pontem auderet quia vellere Cocles</p>
<p>et fluvium vinclis innaret Cloelia ruptis.</p>
<p>In summo custos Tarpeiae Manlius arcis</p>
<p>stabat pro templo et Capitolia celsa tenebat,</p>
<p>Romuleoque recens horrebat regia culmo.</p>
<p n="655">Atque hic auratis volitans argenteus anser</p>
<p>porticibus Gallos in limine adesse canebat.</p>
<p>Galli per dumos aderant arcemque tenebant,</p>
<p>defensi tenebris et dono noctis opacae:</p>
<p>aurea caesaries ollis atque aurea vestis,</p>
<p n="660">virgatis lucent sagulis, tum lactea colla</p>
<p>auro innectuntur, duo quisque Alpina coruscant</p>
<p>gaesa manu, scutis protecti corpora longis.</p>
<p>Hic exsultantis Salios nudosque Lupercos</p>
<p>lanigerosque apices et lapsa ancilia caelo</p>
<p n="665">extuderat, castae ducebant sacra per urbem</p>
<p>pilentis matres in mollibus. Hinc procul addit</p>
<p>Tartareas etiam sedes, alta ostia Ditis,</p>
<p>et scelerum poenas et te, Catilina, minaci</p>
<p>pendentem scopulo Furiarumque ora trementem,</p>
<p n="670">secretosque pios, his dantem iura Catonem.</p>
<milestone ed="p" n="671" unit="card"/>
<p>Haec inter tumidi late maris ibat imago</p>
<p>aurea, sed fluctu spumabant caerula cano;</p>
<p>et circum argento clari delphines in orbem</p>
<p>aequora verrebant caudis aestumque secabant.</p>
<p n="675">In medio classis aeratas, Actia bella,</p>
<p>cernere erat, totumque instructo Marte videres</p>
<p>fervere Leucaten auroque effulgere fluctus.</p>
<p>Hinc Augustus agens Italos in proelia Caesar</p>
<p>cum patribus populoque, penatibus et magnis dis,</p>
<p n="680">stans celsa in puppi; geminas cui tempora flammas</p>
<p>laeta vomunt patriumque aperitur vertice sidus.</p>
<p>Parte alia ventis et dis Agrippa secundis</p>
<p>arduus agmen agens; cui, belli insigne superbum,</p>
<p>tempora navali fulgent rostrata corona.</p>
<p n="685">Hinc ope barbarica variisque Antonius armis,</p>
<p>victor ab Aurorae populis et litore rubro,</p>
<p>Aegyptum viresque Orientis et ultima secum</p>
<p>Bactra vehit, sequiturque (nefas) Aegyptia coniunx.</p>
<p>Una omnes ruere, ac totum spumare reductis</p>
<p n="690">convolsum remis rostrisque tridentibus aequor.</p>
<p>alta petunt: pelago credas innare revolsas</p>
<p>Cycladas aut montis concurrere montibus altos,</p>
<p>tanta mole viri turritis puppibus instant.</p>
<p>stuppea flamma manu telisque volatile ferrum</p>
<p n="695">spargitur, arva nova Neptunia caede rubescunt.</p>
<p>Regina in mediis patrio vocat agmina sistro</p>
<p>necdum etiam geminos a tergo respicit anguis.</p>
<p>omnigenumque deum monstra et latrator Anubis</p>
<p>contra Neptunum et Venerem contraque Minervam</p>
<p n="700">tela tenent. Saevit medio in certamine Mavors</p>
<p>caelatus ferro tristesque ex aethere Dirae,</p>
<p>et scissa gaudens vadit Discordia palla,</p>
<p>quam cum sanguineo sequitur Bellona flagello.</p>
<p>Actius haec cernens arcum tendebat Apollo</p>
<p n="705">desuper: omnis eo terrore Aegyptus et Indi,</p>
<p>omnis Arabs, omnes vertebant terga Sabaei.</p>
<p>Ipsa videbatur ventis regina vocatis</p>
<p>vela dare et laxos iam iamque inmittere funis.</p>
<p>Illam inter caedes pallentem morte futura</p>
<p n="710">fecerat Ignipotens undis et Iapyge ferri,</p>
<p>contra autem magno maerentem corpore Nilum</p>
<p>pandentemque sinus et tota veste vocantem</p>
<p>caeruleum in gremium latebrosaque flumina victos.</p>
<p>At Caesar, triplici invectus Romana triumpho</p>
<p n="715">moenia, dis Italis votum inmortale sacrabat,</p>
<p>maxuma tercentum totam delubra per urbem.</p>
<p>Laetitia ludisque viae plausuque fremebant;</p>
<p>omnibus in templis matrum chorus, omnibus arae;</p>
<p>ante aras terram caesi stravere iuvenci.</p>
<p n="720">Ipse, sedens niveo candentis limine Phoebi,</p>
<p>dona recognoscit populorum aptatque superbis</p>
<p>postibus; incedunt victae longo ordine gentes,</p>
<p>quam variae linguis, habitu tam vestis et armis.</p>
<p>Hic Nomadum genus et discinctos Mulciber Afros,</p>
<p n="725">hic Lelegas Carasque sagittiferosque Gelonos</p>
<p>finxerat; Euphrates ibat iam mollior undis,</p>
<p>extremique hominum Morini, Rhenusque bicornis,</p>
<p>indomitique Dahae, et pontem indignatus Araxes.</p>
<milestone ed="p" n="729" unit="card"/>
<p>Talia per clipeum Volcani, dona parentis,</p>
<p n="730">miratur rerumque ignarus imagine gaudet,</p>
<p>attollens umero famamque et fata nepotum.</p></div1>
<div1 type="Book" n="9">
<milestone ed="p" n="1" unit="card"/>
<p>Atque ea diversa penitus dum parte geruntur,</p>
<p>Irim de caelo misit Saturnia Iuno</p>
<p>audacem ad Turnum. Luco tum forte parentis</p>
<p>Pilumni Turnus sacrata valle sedebat.</p>
<p n="5">Ad quem sic roseo Thaumantias ore locuta est:</p>
<p>Turne, quod optanti divom promittere nemo</p>
<p>auderet, volvenda dies en attulit ultro.</p>
<p>Aeneas urbe et sociis et classe relicta</p>
<p>sceptra Palatini sedemque petit Euandri.</p>
<p n="10">Nec satis: extremas Corythi penetravit ad urbes</p>
<p>Lydorumque manum collectos armat agrestis.</p>
<p>Quid dubitas? Nunc tempus equos, nunc poscere currus.</p>
<p>Rumpe moras omnis et turbata arripe castra.</p>
<p>Dixit et in caelum paribus se sustulit alis</p>
<p n="15">ingentemque fuga secuit sub nubibus arcum.</p>
<p>Adgnovit iuvenis duplicisque ad sidera palmas</p>
<p>sustulit ac tali fugientem est voce secutus:</p>
<p>Iri, decus caeli, quis te mihi nubibus actam</p>
<p>detulit in terras? Unde haec tam clara repente</p>
<p n="20">tempestas? Medium video discedere caelum</p>
<p>palantisque polo stellas. Sequor omina tanta,</p>
<p>quisquis in arma vocas. Et sic effatus ad undam</p>
<p>processit summoque hausit de gurgite lymphas,</p>
<p>multa deos orans, oneravitque aethera votis.</p>
<milestone ed="p" n="25" unit="card"/>
<p n="25">Iamque omnis campis exercitus ibat apertis,</p>
<p>dives equum, dives picta vestis et auri;</p>
<p>Messapus primas acies, postrema coercent</p>
<p>Tyrrhidae iuvenes, medio dux agmine Turnus,</p>
<p>[vertitur arma tenens et toto vertice supra est.]</p>
<p n="30">Ceu septem surgens sedatis amnibus altus</p>
<p>per tacitum Ganges aut pingui flumine Nilus</p>
<p>cum refluit campis et iam se condidit alveo.</p>
<p>Hic subitam nigro glomerari pulvere nubem</p>
<p>prospiciunt Teucri ac tenebras insurgere campis.</p>
<p n="35">Primus ab adversa conclamat mole Caicus:</p>
<p>Quis globus, o cives, caligine volvitur atra?</p>
<p>Ferte citi ferrum, date tela, ascendite muros,</p>
<p>hostis adest, heia! Ingenti clamore per omnis</p>
<p>condunt se Teucri portas et moenia complent.</p>
<p n="40">Namque ita discedens praeceperat optumus armis</p>
<p>Aeneas: siqua interea fortuna fuisset,</p>
<p>neu struere auderent aciem neu credere campo;</p>
<p>castra modo et tutos servarent aggere muros.</p>
<p>Ergo etsi conferre manum pudor iraque monstrat,</p>
<p n="45">obiciunt portas tamen et praecepta facessunt</p>
<p>armatique cavis expectant turribus hostem.</p>
<milestone ed="p" n="47" unit="card"/>
<p>Turnus ut ante volans tardum praecesserat agmen</p>
<p>viginti lectis equitum comitatus, et urbi</p>
<p>improvisus adest; maculis quem Thracius albis</p>
<p n="50">portat equus cristaque tegit galea aurea rubra.</p>
<p>Ecquis erit, mecum, iuvenes, qui primus in hostem?</p>
<p>En, ait et iaculum attorquens emittit in auras,</p>
<p>principium pugnae, et campo sese arduus infert.</p>
<p>Clamore excipiunt socii fremituque sequuntur</p>
<p n="55">horrisono: Teucrum mirantur inertia corda,</p>
<p>non aequo dare se campo, non obvia ferre</p>
<p>arma viros, sed castra fovere. Huc turbidus atque huc</p>
<p>lustrat equo muros aditumque per avia quaerit.</p>
<p>Ac veluti pleno lupus insidiatus ovili</p>
<p n="60">cum fremit ad caulas, ventos perpessus et imbris,</p>
<p>nocte super media; tuti sub matribus agni</p>
<p>balatum exercent, ille asper et improbus ira</p>
<p>saevit in absentis, collecta fatigat edendi</p>
<p>ex longo rabies et siccae sanguine fauces:</p>
<p n="65">haud aliter Rutulo muros et castra tuenti</p>
<p>ignescunt irae, duris dolor ossibus ardet.</p>
<p>Qua temptet ratione aditus et quae via clausos</p>
<p>excutiat Teucros vallo atque effundat in aequum?</p>
<p>Classem, quae lateri castrorum adiuncta latebat,</p>
<p n="70">aggeribus saeptam circum et fluvialibus undis,</p>
<p>invadit sociosque incendia poscit ovantis</p>
<p>atque manum pinu flagranti fervidus implet.</p>
<p>Tum vero incumbunt, urget praesentia Turni,</p>
<p>atque omnis facibus pubes accingitur atris.</p>
<p n="75">Diripuere focos; piceum fert fumida lumen</p>
<p>taeda et commixtam Volcanus ad astra favillam.</p>
<milestone ed="p" n="77" unit="card"/>
<p>Quis deus, o musae, tam saeva incendia Teucris</p>
<p>avertit? Tantos ratibus quis depulit ignes?</p>
<p>Dicite. Prisca fides facto, sed fama perennis.</p>
<p n="80">Tempore quo primum Phrygia formabat in Ida</p>
<p>Aeneas classem et pelagi petere alta parabat,</p>
<p>ipsa deum fertur genetrix Berecyntia magnum</p>
<p>vocibus his adfata Iovem: Da, nate, petenti,</p>
<p>quod tua cara parens domito te poscit Olympo.</p>
<p n="85">[Pinea silva mihi, multos dilecta per annos]</p>
<p>lucus in arce fuit summa, quo sacra ferebant,</p>
<p>nigranti picea trabibusque obscurus acernis:</p>
<p>has ego Dardanio iuveni, cum classis egeret,</p>
<p>laeta dedi; nunc sollicitam timor anxius angit.</p>
<p n="90">Solve metus atque hoc precibus sine posse parentem:</p>
<p>ne cursu quassatae ullo neu turbine venti</p>
<p>vincantur, prosit nostris in montibus ortas.</p>
<p>Filius huic contra, torquet qui sidera mundi:</p>
<p>O genetrix, quo fata vocas, aut quid petis istis?</p>
<p n="95">Mortaline manu factae immortale carinae</p>
<p>fas habeant certusque incerta pericula lustret</p>
<p>Aeneas? Cui tanta deo permissa potestas?</p>
<p>Immo ubi defunctae finem portusque tenebunt</p>
<p>Ausonios olim, quaecumque evaserit undis</p>
<p n="100">Dardaniumque ducem Laurentia vexerit arva,</p>
<p>mortalem eripiam formam magnique iubebo</p>
<p>aequoris esse deas, qualis Nereia Doto</p>
<p>et Galatea secant spumantem pectore pontum.</p>
<p>Dixerat idque ratum Stygii per flumina fratris,</p>
<p n="105">per pice torrentis atraque voragine ripas</p>
<p>adnuit et totum nutu tremefecit Olympum.</p>
<milestone ed="p" n="107" unit="card"/>
<p>Ergo aderat promissa dies et tempora Parcae</p>
<p>debita complerant, cum Turni iniuria Matrem</p>
<p>admonuit ratibus sacris depellere taedas.</p>
<p n="110">Hic primum nova lux oculis offulsit et ingens</p>
<p>visus ab Aurora caelum transcurrere nimbus</p>
<p>Idaeique chori; tum vox horrenda per auras</p>
<p>excidit et Troum Rutulorumque agmina complet:</p>
<p>Ne trepidate meas, Teucri, defendere navis</p>
<p n="115">neve armate manus: maria ante exurere Turno</p>
<p>quam sacras dabitur pinus. Vos ite solutae,</p>
<p>ite deae pelagi: genetrix iubet. Et sua quaeque</p>
<p>continuo puppes abrumpunt vincula ripis</p>
<p>delphinumque modo demersis aequora rostris</p>
<p n="120">ima petunt. Hinc virgineae (mirabile monstrum)</p>
<p>quot prius aeratae steterant ad litora prorae</p>
<p>reddunt se totidem facies pontoque feruntur.</p>
<milestone ed="p" n="123" unit="card"/>
<p>Obstipuere animis Rutuli, conterritus ipse</p>
<p>turbatis Messapus equis, cunctatur et amnis</p>
<p n="125">rauca sonans revocatque pedem Tiberinus ab alto.</p>
<p>At non audaci Turno fiducia cessit;</p>
<p>ultro animos tollit dictis atque increpat ultro:</p>
<p>Troianos haec monstra petunt, his Iuppiter ipse</p>
<p>auxilium solitum eripuit, non tela neque ignes</p>
<p n="130">exspectans Rutulos. Ergo maria invia Teucris</p>
<p>nec spes ulla fugae: rerum pars altera adempta est.</p>
<p>Terra autem in nostris manibus, tot milia gentes</p>
<p>arma ferunt Italae. Nil me fatalia terrent,</p>
<p>siqua Phryges prae se iactant, responsa deorum:</p>
<p n="135">sat fatis Venerique datum, tetigere quod arva</p>
<p>fertilis Ausoniae Troes. Sunt et mea contra</p>
<p>fata mihi, ferro sceleratam exscindere gentem,</p>
<p>coniuge praerepta: nec solos tangit Atridas</p>
<p>iste dolor solisque licet capere arma Mycenis.</p>
<p n="140">Sed periisse semel satis est: peccare fuisset</p>
<p>ante satis penitus modo non genus omne perosos</p>
<p>femineum. Quibus haec medii fiducia valli</p>
<p>fossarumque morae, leti discrimina parva,</p>
<p>dant animos. At non viderunt moenia Troiae</p>
<p n="145">Neptuni fabricata manu considere in ignis?</p>
<p>Sed vos, o lecti, ferro qui scindere vallum</p>
<p>apparat et mecum invadit trepidantia castra.</p>
<p>Non armis mihi Volcani, non mille carinis</p>
<p>est opus in Teucros; addant se protinus omnes</p>
<p n="150">Etrusci socios, tenebras et inertia furta</p>
<p>Palladii caesis summae custodibus arcis</p>
<p>ne timeant, nec equi caeca condemur in alvo:</p>
<p>luce palam certum est igni circumdare muros.</p>
<p>Haud sibi cum Danais rem faxo et pube Pelasga</p>
<p n="155">esse ferant, decumum quos distulit Hector in annum.</p>
<p>Nunc adeo, melior quoniam pars acta diei,</p>
<p>quod superest, laeti bene gestis corpora rebus</p>
<p>procurate, viri, et pugnam sperate parari.</p>
<p>Interea vigilum excubiis obsidere portas</p>
<p n="160">cura datur Messapo et moenia cingere flammis.</p>
<p>Bis septem Rutuli, muros qui milite servent,</p>
<p>delecti; ast illos centeni quemque sequuntur</p>
<p>purpurei cristis iuvenes auroque corusci.</p>
<p>Discurrunt variantque vices fusique per herbam</p>
<p n="165">indulgent vino et vertunt crateras aenos.</p>
<p>Conlucent ignes, noctem custodia ducit</p>
<p>insomnem ludo.</p>
<milestone ed="p" n="168" unit="card"/>
<p>Haec super e vallo prospectant Troes et armis</p>
<p>alta tenent, nec non trepidi formidine portas</p>
<p n="170">explorant pontisque et propugnacula iungunt,</p>
<p>tela gerunt. Instat Mnestheus acerque Serestus,</p>
<p>quos pater Aeneas, siquando adversa vocarent,</p>
<p>rectores iuvenum et rerum dedit esse magistros.</p>
<p>Omnis per muros legio, sortita periclum,</p>
<p n="175">excubat exercetque vices, quod cuique tuendum est.</p>
<milestone ed="p" n="176" unit="card"/>
<p>Nisus erat portae custos, acerrimus armis,</p>
<p>Hyrtacides, comitem Aeneae quem miserat Ida</p>
<p>venatrix iaculo celerem levibusque sagittis;</p>
<p>it iuxta comes Euryalus, quo pulchrior alter</p>
<p n="180">non fuit Aeneadum Troiana neque induit arma,</p>
<p>ora puer prima signans intonsa iuventa.</p>
<p>His amor unus erat, pariterque in bella ruebant:</p>
<p>tum quoque communi portam statione tenebant.</p>
<p>Nisus ait: Dine hunc ardorem mentibus addunt,</p>
<p n="185">Euryale, an sua cuique deus fit dira cupido?</p>
<p>Aut pugnam aut aliquid iamdudum invadere magnum</p>
<p>mens agitat mihi nec placida contenta quietest.</p>
<p>Cernis, quae Rutulos habeat fiducia rerum.</p>
<p>Lumina rara micant; somno vinoque soluti</p>
<p n="190">procubuere; silent late loca: percipe porro,</p>
<p>quid dubitem et quae nunc animo sententia surgat.</p>
<p>Aenean acciri omnes, populusque patresque,</p>
<p>exposcunt mittique viros, qui certa reportent.</p>
<p>Si tibi quae posco promittunt (nam mihi facti</p>
<p n="195">fama sat est), tumulo videor reperire sub illo</p>
<p>posse viam ad muros et moenia Pallantea.</p>
<p>Obstipuit magno laudum percussus amore</p>
<p>Euryalus; simul his ardentem adfatur amicum:</p>
<p>Mene igitur socium summis adiungere rebus,</p>
<p n="200">Nise, fugis? Solum te in tanta pericula mittam?</p>
<p>Non ita me genitor, bellis adsuetus Opheltes,</p>
<p>Argolicum terrorem inter Troiaeque labores</p>
<p>sublatum erudiit, nec tecum talia gessi,</p>
<p>magnanimum Aenean et fata extrema secutus:</p>
<p n="205">est hic, est animus lucis contemptor et istum</p>
<p>qui vita bene credat emi, quo tendis, honorem.</p>
<p>Nisus ad haec: Equidem de te nil tale verebar</p>
<p>nec fas, non, ita me referat tibi magnus ovantem</p>
<p>Iuppiter aut quicumque oculis haec aspicit aequis.</p>
<p n="210">Sed siquis, quae multa vides discrimine tali,</p>
<p>siquis in adversum rapiat casusve deusve,</p>
<p>te superesse velim; tua vita dignior aetas.</p>
<p>Sit qui me raptum pugna pretiove redemptum</p>
<p>mandet humo solita aut siqua id Fortuna vetabit,</p>
<p n="215">absenti ferat inferias decoretque sepulchro.</p>
<p>Neu matri miserae tanti sim causa doloris,</p>
<p>quae te sola, puer, multis e matribus ausa</p>
<p>persequitur magni nec moenia curat Acestae,</p>
<p>Ille autem: Causas nequiquam nectis inanis,</p>
<p n="220">nec mea iam mutata loco sententia cedit:</p>
<p>adceleremus, ait. Vigiles simul excitat, illi</p>
<p>succedunt servantque vices: statione relicta</p>
<p>ipse comes Niso graditur, regemque requirunt.</p>
<milestone ed="p" n="224" unit="card"/>
<p>Cetera per terras omnis animalia somno</p>
<p n="225">laxabant curas et corda oblita laborum:</p>
<p>ductores Teucrum primi et delecta iuventus</p>
<p>consilium summis regni de rebus habebant,</p>
<p>quid facerent quisve Aeneae iam nuntius esset.</p>
<p>Stant longis adnixi hastis, et scuta tenentes,</p>
<p n="230">castrorum et campi medio. Tum Nisus et una</p>
<p>Euryalus confestim alacres admittier orant:</p>
<p>rem magnam, pretiumque morae fore. Primus Iulus</p>
<p>accepit trepidos ac Nisum dicere iussit.</p>
<p>Tum sic Hyrtacides: Audite O mentibus aequis,</p>
<p n="235">Aeneadae, neve haec nostris spectentur ab annis,</p>
<p>quae ferimus. Rutuli somno vinoque soluti</p>
<p>conticuere; locum insidiis conspeximus ipsi,</p>
<p>qui patet in bivio portae, quae proxuma ponto;</p>
<p>interrupti ignes, aterque ad sidera fumus</p>
<p n="240">erigitur: si fortuna permittitis uti</p>
<p>quaesitum Aenean et moenia Pallantea,</p>
<p>mox hic cum spoliis ingenti caede peracta</p>
<p>adfore cernetis. Nec nos via fallit euntis:</p>
<p>vidimus obscuris primam sub vallibus urbem</p>
<p n="245">venatu adsiduo et totum cognovimus amnem.</p>
<milestone ed="p" n="246" unit="card"/>
<p>Hic annis gravis atque animi maturus Aletes:</p>
<p>Di patrii, quorum semper sub numine Troia est,</p>
<p>non tamen omnino Teucros delere paratis,</p>
<p>cum talis animos iuvenum et tam certa tulistis</p>
<p n="250">pectora. Sic memorans umeros dextrasque tenebat</p>
<p>amborum et voltum lacrimis atque ora rigabat.</p>
<p>Quae vobis, quae digna, viri, pro laudibus istis</p>
<p>praemia posse rear solvi? Pulcherrima primum</p>
<p>di moresque dabunt vestri; tum cetera reddet</p>
<p n="255">actutum pius Aeneas atque integer aevi</p>
<p>Ascanius, meriti tanti non immemor umquam.</p>
<p>Immo ego vos, cui sola salus genitore reducto,</p>
<p>excipit Ascanius, per magnos, Nise, penatis</p>
<p>Assaracique larem et canae penetralia Vestae</p>
<p n="260">obtestor; quaecumque mihi fortuna fidesque est,</p>
<p>in vestris pono gremiis: revocate parentem,</p>
<p>reddite conspectum; nihil illo triste recepto.</p>
<p>Bina dabo argento perfecta atque aspera signis</p>
<p>pocula, devicta genitor quae cepit Arisba,</p>
<p n="265">et tripodas geminos, auri duo magna talenta,</p>
<p>cratera antiquum, quem dat Sidonia Dido.</p>
<p>Si vero capere Italiam sceptrisque potiri</p>
<p>contigerit victori et praedae dicere sortem,</p>
<p>vidisti quo Turnus equo, quibus ibat in armis</p>
<p n="270">aureus: ipsum illum, clipeum cristasque rubentis</p>
<p>excipiam sorti, iam nunc tua praemia, Nise.</p>
<p>Praeterea bis sex genitor lectissima matrum</p>
<p>corpora captivosque dabit suaque omnibus arma,</p>
<p>insuper his campi quod rex habet ipse Latinus.</p>
<p n="275">Te vero, mea quem spatiis propioribus aetas</p>
<p>insequitur, venerande puer, iam pectore toto</p>
<p>accipio et comitem casus complector in omnis.</p>
<p>Nulla meis sine te quaeretur gloria rebus;</p>
<p>seu pacem seu bella geram, tibi maxima rerum</p>
<p n="280">verborumque fides. Contra quem talia fatur</p>
<p>Euryalus: Me nulla dies tam fortibus ausis</p>
<p>dissimilem arguerit; tantum, fortuna secunda</p>
<p>aut adversa cadat. Sed te super omnia dona</p>
<p>unum oro, genetrix Priami de gente vetusta</p>
<p n="285">est mihi, quam miseram tenuit non Ilia tellus</p>
<p>mecum excedentem, non moenia regis Acestae.</p>
<p>Hanc ego nunc ignaram huius quodcumque pericli est</p>
<p>inque salutatam linquo: nox et tua testis</p>
<p>dextera, quod nequeam lacrumas perferre parentis</p>
<p n="290">at tu, oro, solare inopem et succurre relictae.</p>
<p>Hanc sine me spem ferre tui: audentior ibo</p>
<p>in casus omnis. Percussa mente dedere</p>
<p>Dardanidae lacrimas; ante omnis pulcher Iulus,</p>
<p>atque animum patriae strinxit pietatis imago.</p>
<p n="295">Tum sic effatur:</p>
<p>Sponde digna tuis ingentibus omnia coeptis.</p>
<p>Namque erit ista mihi genetrix nomenque Creusae</p>
<p>solum defuerit, nec partum gratia talem</p>
<p>parva manet. Casus factum quicumque sequentur,</p>
<p n="300">per caput hoc iuro, per quod pater ante solebat:</p>
<p>quae tibi polliceor reduci rebusque secundis,</p>
<p>haec eadem matrique tuae generique manebunt.</p>
<p>Sic ait inlacrimans; umero simul exuit ensem</p>
<p>auratum, mira quem fecerat arte Lycaon</p>
<p n="305">Gnosius atque habilem vagina aptarat eburna.</p>
<p>Dat Niso Mnestheus pellem horrentisque leonis</p>
<p>exuvias; galeam fidus permutat Aletes.</p>
<p>Protinus armati incedunt; quos omnis euntis</p>
<p>primorum manus ad portas iuvenumque senumque</p>
<p n="310">prosequitur votis. Nec non et pulcher Iulus,</p>
<p>ante annos animumque gerens curamque virilem,</p>
<p>multa patri mandata dabat portanda: sed aurae</p>
<p>omnia discerpunt et nubibus inrita donant.</p>
<milestone ed="p" n="314" unit="card"/>
<p>Egressi superant fossas noctisque per umbram</p>
<p n="315">castra inimica petunt, multis tamen ante futuri</p>
<p>exitio. Passim somno vinoque per herbam</p>
<p>corpora fusa vident, arrectos litore currus,</p>
<p>inter lora rotasque viros, simul arma iacere,</p>
<p>vina simul. Prior Hyrtacides sic ore locutus:</p>
<p n="320">Euryale, audendum dextra; nunc ipsa vocat res.</p>
<p>Hac iter est. Tu, ne qua manus se attollere nobis</p>
<p>a tergo possit, custodi et consule longe;</p>
<p>haec ego vasta dabo et lato te limite ducam.</p>
<p>Sic memorat vocemque premit; simul ense superbum</p>
<p n="325">Rhamnetem adgreditur, qui forte tapetibus altis</p>
<p>exstructus toto proflabat pectore somnum.</p>
<p>Rex idem et regi Turno gratissimus augur,</p>
<p>sed non augurio potuit depellere pestem.</p>
<p>Tris iuxta famulos temere inter tela iacentis</p>
<p n="330">armigerumque Remi premit aurigamque sub ipsis</p>
<p>nanctus equis ferroque secat pendentia colla;</p>
<p>tum caput ipsi aufert domino truncumque relinquit</p>
<p>sanguine singultantem; atro tepefacta cruore</p>
<p>terra torique madent. Nec non Lamyrumque Lamumque</p>
<p n="335">et iuvenem Serranum, illa qui plurima nocte</p>
<p>luserat, insignis facie, multoque iacebat</p>
<p>membra deo victus: felix, si protinus illum</p>
<p>aequasset nocti ludum in lucemque tulisset.</p>
<p>Impastus ceu plena leo per ovilia turbans</p>
<p n="340">(suadet enim vesana fames) manditque trahitque</p>
<p>molle pecus mutumque metu, fremit ore cruento:</p>
<p>nec minor Euryali caedes; incensus et ipse</p>
<p>perfurit ac multam in medio sine nomine plebem,</p>
<p>Fadumque Herbesumque subit Rhoetumque Abarimque,</p>
<p n="345">ignaros, Rhoetum vigilantem et cuncta videntem,</p>
<p>sed magnum metuens se post cratera tegebat;</p>
<p>pectore in adverso totum cui comminus ensem</p>
<p>condidit adsurgenti et multa morte recepit.</p>
<p>Purpuream vomit ille animam et cum sanguine mixta</p>
<p n="350">vina refert moriens; hic furto fervidus instat.</p>
<p>Iamque ad Messapi socios tendebat; ibi ignem</p>
<p>deficere extremum et religatos rite videbat</p>
<p>carpere gramen equos: breviter cum talia Nisus.</p>
<p>sensit enim nimia caede atque cupidine ferri:</p>
<p n="355">Absistamus, ait, nam lux inimica propinquat.</p>
<p>Poenarum exhaustum satis est, via facta per hostis.</p>
<p>Multa virum solido argento perfecta relinquunt</p>
<p>armaque craterasque simul pulchrosque tapetas.</p>
<p>Euryalus phaleras Rhamnetis et aurea bullis</p>
<p n="360">cingula, Tiburti Remulo ditissimus olim</p>
<p>quae mittit dona hospitio cum iungeret absens</p>
<p>Caedicus, ille suo moriens dat habere nepoti,</p>
<p>[post mortem bello Rutuli pugnaque potiti]</p>
<p>haec rapit atque umeris nequiquam fortibus aptat.</p>
<p n="365">Tum galeam Messapi habilem cristisque decoram</p>
<p>induit. Excedunt castris et tuta capessunt.</p>
<milestone ed="p" n="367" unit="card"/>
<p>Interea praemissi equites ex urbe Latina,</p>
<p>cetera dum legio campis instructa moratur,</p>
<p>ibant et Turno regi responsa ferebant,</p>
<p n="370">tercentum, scutati omnes, Volcente magistro.</p>
<p>Iamque propinquabant castris murosque subibant,</p>
<p>cum procul hos laevo flectentis limite cernunt</p>
<p>et galea Euryalum sublustri noctis in umbra</p>
<p>prodidit immemorem radiisque adversa refulsit.</p>
<p n="375">Haud temere est visum. Conclamat ab agmine Volcens</p>
<p>State, viri. Quae causa viae? Quive estis in armis?</p>
<p>Quove tenetis iter? Nihil illi tendere contra,</p>
<p>sed celerare fugam in silvas et fidere nocti.</p>
<p>Obiciunt equites sese ad divortia nota</p>
<p n="380">hinc atque hinc omnemque abitum custode coronant.</p>
<p>Silva fuit late dumis atque ilice nigra</p>
<p>horrida, quam densi complerant undique sentes;</p>
<p>rara per occultos lucebat semita calles.</p>
<p>Euryalum tenebrae ramorum onerosaque praeda</p>
<p n="385">impediunt fallitque timor regione viarum;</p>
<p>Nisus abit, iamque imprudens evaserat hostis</p>
<p>atque locos, qui post Albae de nomine dicti</p>
<p>Albani, tum rex stabula alta Latinus habebat,</p>
<p>ut stetit et frustra absentem respexit amicum.</p>
<p n="390">Euryale infelix, qua te regione reliqui?</p>
<p>Quave sequar, rursus perplexum iter omne revolvens</p>
<p>fallacis silvae? Simul et vestigia retro</p>
<p>observata legit dumisque silentibus errat.</p>
<p>Audit equos, audit strepitus et signa sequentum.</p>
<p n="395">Nec longum in medio tempus, cum clamor ad auris</p>
<p>pervenit ac videt Euryalum, quem iam manus omnis</p>
<p>fraude loci et noctis, subito turbante tumultu,</p>
<p>oppressum rapit et conantem plurima frustra.</p>
<p>Quid faciat? Qua vi iuvenem, quibus audeat armis</p>
<p n="400">eripere? An sese medios moriturus in enses</p>
<p>inferat et pulchram properet per volnera mortem?</p>
<p>Ocius adducto torquens hastile lacerto,</p>
<p>suspiciens altam Lunam sic voce precatur:</p>
<p>Tu, dea, tu praesens nostro succurre labori,</p>
<p n="405">astrorum decus et nemorum Latonia custos</p>
<p>Siqua tuis umquam pro me pater Hyrtacus aris</p>
<p>dona tulit, siqua ipse meis venatibus auxi</p>
<p>suspendive tholo aut sacra ad fastigia fixi:</p>
<p>hunc sine me turbare globum et rege tela per auras.</p>
<p n="410">Dixerat, et toto conixus corpore ferrum</p>
<p>conicit: hasta volans noctis diverberat umbras</p>
<p>et venit aversi in tergum Sulmonis ibique</p>
<p>frangitur ac fisso transit praecordia ligno.</p>
<p>Volvitur ille vomens calidum de pectore flumen</p>
<p n="415">frigidus et longis singultibus ilia pulsat.</p>
<p>Diversi circumspiciunt. Hoc acrior idem</p>
<p>ecce aliud summa telum librabat ab aure.</p>
<p>Dum trepidant, it hasta Tago per tempus utrumque</p>
<p>stridens traiectoque haesit tepefacta cerebro.</p>
<milestone ed="p" n="420" unit="card"/>
<p n="420">Saevit atrox Volcens nec teli conspicit usquam</p>
<p>auctorem nec quo se ardens inmittere possit.</p>
<p>Tu tamen interea calido mihi sanguine poenas</p>
<p>persolves amborum, inquit; simul ense recluso</p>
<p>ibat in Euryalum. Tum vero exterritus, amens</p>
<p n="425">conclamat Nisus, nec se celare tenebris</p>
<p>amplius aut tantum potuit perferre dolorem.</p>
<p>Me me, adsum qui feci, in me convertite ferrum,</p>
<p>O Rutuli, mea fraus omnis; nihil iste nec ausus</p>
<p>nec potuit, caelum hoc et conscia sidera testor,</p>
<p n="430">tantum infelicem nimium dilexit amicum.</p>
<p>Talia dicta dabat; sed viribus ensis adactus</p>
<p>transabiit costas et candida pectora rumpit.</p>
<p>Volvitur Euryalus leto, pulchrosque per artus</p>
<p>it cruor, inque umeros cervix conlapsa recumbit:</p>
<p n="435">purpureus veluti cum flos succisus aratro</p>
<p>languescit moriens lassove papavera collo</p>
<p>demisere caput, pluvia cum forte gravantur.</p>
<p>At Nisus ruit in medios solumque per omnis</p>
<p>Volcentem petit in solo Volcente moratur.</p>
<p n="440">Quem circum glomerati hostes hinc comminus atque hinc</p>
<p>proturbant. Instat non setius ac rotat ensem</p>
<p>fulmineum, donec Rutuli clamantis in ore</p>
<p>condidit adverso et moriens animam abstulit hosti.</p>
<p>Tum super exanimum sese proiecit amicum</p>
<p n="445">confossus placidaque ibi demum morte quievit.</p>
<milestone ed="p" n="446" unit="card"/>
<p>Fortunati ambo! Siquid mea carmina possunt,</p>
<p>nulla dies umquam memori vos eximet aevo,</p>
<p>dum domus Aeneae Capitoli immobile saxum</p>
<p>accolet imperiumque pater Romanus habebit.</p>
<milestone ed="p" n="450" unit="card"/>
<p n="450">Victores praeda Rutuli spoliisque potiti</p>
<p>Volcentem exanimum flentes in castra ferebant.</p>
<p>Nec minor in castris luctus Rhamnete reperto</p>
<p>exsangui et primis una tot caede peremptis,</p>
<p>Serranoque Numaque. Ingens concursus ad ipsa</p>
<p n="455">corpora seminecisque viros tepidaque recentem</p>
<p>caede locum et plenos spumanti sanguine rivos.</p>
<p>Agnoscunt spolia inter se galeamque nitentem</p>
<p>Messapi et multo phaleras sudore receptas.</p>
<milestone ed="p" n="459" unit="card"/>
<p>Et iam prima novo spargebat lumine terras</p>
<p n="460">Tithoni croceum linquens Aurora cubile:</p>
<p>iam sole infuso, iam rebus luce retectis</p>
<p>Turnus in arma viros, armis circumdatus ipse,</p>
<p>suscitat, aeratasque acies in proelia cogit</p>
<p>quisque suas variisque acuunt rumoribus iras.</p>
<p n="465">Quin ipsa arrectis (visu miserabile) in hastis</p>
<p>praefigunt capita et multo clamore sequuntur</p>
<p>Euryali et Nisi.</p>
<p>Aeneadae duri murorum in parte sinistra</p>
<p>opposuere aciem, nam dextera cingitur amni,</p>
<p n="470">ingentisque tenent fossas et turribus altis</p>
<p>stant maesti; simul ora virum praefixa movebant,</p>
<p>nota nimis miseris atroque fluentia tabo.</p>
<milestone ed="p" n="473" unit="card"/>
<p>Interea pavidam volitans pennata per urbem</p>
<p>nuntia Fama ruit matrisque adlabitur auris</p>
<p n="475">Euryali. At subitus miserae calor ossa reliquit,</p>
<p>excussi manibus radii revolutaque pensa.</p>
<p>Evolat infelix et femineo ululatu,</p>
<p>scissa comam, muros amens atque agmina cursu</p>
<p>prima petit, non illa virum, non illa pericli</p>
<p n="480">telorumque memor; caelum dehinc questibus implet:</p>
<p>Hunc ego te, Euryale, aspicio? Tune illa senectae</p>
<p>sera meae requies, potuisti linquere solam,</p>
<p>crudelis? Nec te, sub tanta pericula missum,</p>
<p>adfari extremum miserae data copia matri?</p>
<p n="485">Heu, terra ignota canibus data praeda Latinis</p>
<p>alitibusque iaces, nec te, tua funera mater</p>
<p>produxi pressive oculos aut volnera lavi,</p>
<p>veste tegens, tibi quam noctes festina diesque</p>
<p>urgebam et tela curas solabar anilis.</p>
<p n="490">Quo sequar, aut quae nunc artus avolsaque membra</p>
<p>et funus lacerum tellus habet? Hoc mihi de te,</p>
<p>nate, refers? Hoc sum terraque marique secuta?</p>
<p>Figite me, siqua est pietas, in me omnia tela</p>
<p>conicite, o Rutuli, me primam absumite ferro:</p>
<p n="495">aut tu, magne pater divom, miserere tuoque</p>
<p>invisum hoc detrude caput sub Tartara telo,</p>
<p>quando aliter nequeo crudelem abrumpere vitam.</p>
<p>Hoc fletu concussi animi, maestusque per omnis</p>
<p>it gemitus: torpent infractae ad proelia vires.</p>
<p n="500">Illam incendentem luctus Idaeus et Actor</p>
<p>Illionei monitu et multum lacrimantis Iuli</p>
<p>corripiunt interque manus sub tecta reponunt.</p>
<milestone ed="p" n="503" unit="card"/>
<p>At tuba terribilem sonitum procul aere canoro</p>
<p>increpuit; sequitur clamor caelumque remugit.</p>
<p n="505">Adcelerant acta pariter testudine Volsci</p>
<p>et fossas implere parant ac vellere vallum.</p>
<p>Quaerunt pars aditum et scalis ascendere muros,</p>
<p>qua rara est acies interlucetque corona</p>
<p>non tam spissa viris. Telorum effundere contra</p>
<p n="510">omne genus Teucri ac duris detrudere contis,</p>
<p>adsueti longo muros defendere bello.</p>
<p>Saxa quoque infesto volvebant pondere, siqua</p>
<p>possent tectam aciem perrumpere: cum tamen omnis</p>
<p>ferre iuvat subter densa testudine casus;</p>
<p n="515">nec iam sufficiunt. Nam qua globus imminet ingens,</p>
<p>immanem Teucri molem volvuntque ruuntque,</p>
<p>quae stravit Rutulos late armorumque resolvit</p>
<p>tegmina. Nec curant caeco contendere Marte</p>
<p>amplius audaces Rutuli, sed pellere vallo</p>
<p n="520">missilibus certant.</p>
<p>Parte alia horrendus visu quassabat Etruscam</p>
<p>pinum et fumiferos infert Mezentius ignis;</p>
<p>at Messapus equum domitor, Neptunia proles,</p>
<p>rescindit vallum et scalas in moenia poscit.</p>
<milestone ed="p" n="525" unit="card"/>
<p n="525">Vos, o Calliope, precor, adspirate canenti,</p>
<p>quas ibi tum ferro strages, quae funera Turnus</p>
<p>ediderit, quem quisque virum demiserit Orco;</p>
<p>et mecum ingentis oras evolvite belli,</p>
<p>[et meministis enim, divae, et memorare potestis.]</p>
<milestone ed="p" n="530" unit="card"/>
<p n="530">Turris erat vasto suspectu et pontibus altis,</p>
<p>opportuna loco, summis quam viribus omnes</p>
<p>expugnare Itali summaque evertere opum vi</p>
<p>certabant, Troes contra defendere saxis</p>
<p>perque cavas densi tela intorquere fenestras.</p>
<p n="535">Princeps ardentem coniecit lampada Turnus</p>
<p>et flammam adfixit lateri, quae plurima vento</p>
<p>corripuit tabulas et postibus haesit adesis.</p>
<p>Turbati trepidare intus frustraque malorum</p>
<p>velle fugam.  Dum se glomerant retroque residunt</p>
<p n="540">in partem, quae peste caret, tum pondere turris</p>
<p>procubuit subito et caelum tonat omne fragore.</p>
<p>Semineces ad terram, immani mole secuta,</p>
<p>confixique suis telis et pectora duro</p>
<p>transfossi ligno veniunt. Vix unus Helenor</p>
<p n="545">et Lycus elapsi. Quorum primaevus Helenor,</p>
<p>Maeonio regi quem serva Licymnia furtim</p>
<p>sustulerat vetitisque ad Troiam miserat armis,</p>
<p>ense levis nudo parmaque inglorius alba;</p>
<p>isque ubi se Turni media inter milia vidit,</p>
<p n="550">hinc acies atque hinc acies adstare Latinas:</p>
<p>ut fera, quae densa venantum saepta corona</p>
<p>contra tela furit seseque haud nescia morti</p>
<p>inicit et saltu supra venabula fertur,</p>
<p>haud aliter iuvenis medios moriturus in hostis</p>
<p n="555">inruit et, qua tela videt densissima, tendit.</p>
<p>At pedibus longe melior Lycus inter et hostis</p>
<p>inter et arma fuga muros tenet altaque certat</p>
<p>prendere tecta manu sociumque attingere dextras.</p>
<p>Quem Turnus, pariter cursu teloque secutus,</p>
<p n="560">increpat his victor: Nostrasne evadere, demens,</p>
<p>sperasti te posse manus? Simul adripit ipsum</p>
<p>pendentem et magna muri cum parte revellit.</p>
<p>Qualis ubi aut leporem aut candenti corpore cycnum</p>
<p>sustulit alta petens pedibus Iovis armiger uncis</p>
<p n="565">quaesitum aut matri multis balatibus agnum</p>
<p>Martius a stabulis rapuit lupus. Undique clamor</p>
<p>tollitur: invadunt et fossas agere complent;</p>
<p>ardentis taedas alii ad fastigia iactant.</p>
<p>Ilioneus saxo atque ingenti fragmine montis</p>
<p n="570">Lucetium portae subeuntem ignisque ferentem,</p>
<p>Emathiona Liger, Corynaeum sternit Asilas,</p>
<p>hic iaculo bonus, hic longe fallente sagitta,</p>
<p>Ortygium Caeneus, victorem Caenea Turnus,</p>
<p>Turnus Ityn Cloniumque, Dioxippum Promolumque</p>
<p n="575">et Sagarim et summis stantem pro turribus Idan,</p>
<p>Privernum Capys. Hunc primo levis hasta Themillae</p>
<p>strinxerat: ille manum proiecto tegmine demens</p>
<p>ad volnus tulit; ergo alis adlapsa sagitta</p>
<p>et laevo infixa est lateri manus abditaque intus</p>
<p n="580">spiramenta animae letali volnere rupit.</p>
<p>Stabat in egregiis Arcentis filius armis,</p>
<p>pictus acu chlamydem et ferrugine clarus Hibera,</p>
<p>insignis facie, genitor quem miserat Arcens,</p>
<p>eductum Matris luco Symaethia circum</p>
<p n="585">flumina, pinguis ubi et placabilis ara Palici:</p>
<p>stridentem fundam positis Mezentius hastis</p>
<p>ipse ter adducta circum caput egit habena</p>
<p>et media adversi liquefacto tempora plumbo</p>
<p>diffidit ac multa porrectum extendit harena.</p>
<milestone ed="p" n="590" unit="card"/>
<p n="590">Tum primum bello celerem intendisse sagittam</p>
<p>dicitur ante feras solitus terrere fugaces</p>
<p>Ascanius fortemque manu fudisse Numanum,</p>
<p>cui Remulo cognomen erat, Turnique minorem</p>
<p>germanam nuper thalamo sociatus habebat.</p>
<p n="595">Is primam ante aciem digna atque indigna relatu</p>
<p>vociferans tumidusque novo praecordia regno</p>
<p>ibat et ingentem sese clamore ferebat:</p>
<p>Non pudet obsidione iterum valloque teneri,</p>
<p>bis capti Phryges, et morti praetendere muros?</p>
<p n="600">En qui nostra sibi bello conubia poscunt!</p>
<p>Quis deus Italiam, quae vos dementia adegit</p>
<p>Non hic Atridae nec fandi fictor Ulixes:</p>
<p>durum a stirpe genus natos ad flumina primum</p>
<p>deferimus saevoque gelu duramus et undis,</p>
<p n="605">venatu invigilant pueri silvasque fatigant,</p>
<p>flectere ludus equos et spicula tendere cornu.</p>
<p>At patiens operum parvoque adsueta iuventus</p>
<p>aut rastris terram domat aut quatit oppida bello.</p>
<p>Omne aevum ferro teritur, versaque iuvencum</p>
<p n="610">terga fatigamus hasta; nec tarda senectus</p>
<p>debilitat vires animi mutatque vigorem:</p>
<p>canitiem galea premimus, semperque recentis</p>
<p>comportare iuvat praedas et vivere rapto.</p>
<p>Vobis picta croco et fulgenti murice vestis,</p>
<p n="615">desidiae cordi, iuvat indulgere choreis,</p>
<p>et tunicae manicas et habent redimicula mitrae.</p>
<p>O vere Phrygiae, neque enim Phryges, ite per alta</p>
<p>Dindyma ubi adsuetis biforem dat tibia cantum!</p>
<p>Tympana vos buxusque vocat Berecyntia Matris</p>
<p n="620">Idaeae sinite arma viris et cedite ferro.</p>
<milestone ed="p" n="621" unit="card"/>
<p>Talia iactantem dictis ac dira canentem</p>
<p>non tulit Ascanius nervoque obversus equino</p>
<p>contendit telum diversaque bracchia ducens</p>
<p>constitit, ante Iovem supplex per vota precatus:</p>
<p n="625">Iuppiter omnipotens, audacibus adnue coeptis.</p>
<p>Ipse tibi ad tua templa feram sollemnia dona</p>
<p>et statuam ante aras aurata fronte iuvencum</p>
<p>candentem pariterque caput cum matre ferentem,</p>
<p>iam cornu petat et pedibus qui spargat harenam.</p>
<p n="630">Audiit et caeli Genitor de parte serena</p>
<p>intonuit laevum, sonat una fatifer arcus:</p>
<p>effugit horrendum stridens adducta sagitta</p>
<p>perque caput Remuli venit et cava tempora ferro</p>
<p>traicit. I, verbis virtutem inlude superbis!</p>
<p n="635">His capti Phryges haec Rutulis responsa remittunt.</p>
<p>Hoc tantum Ascanius. Teucri clamore sequuntur</p>
<p>laetitiaque fremunt animosque ad sidera tollunt.</p>
<milestone ed="p" n="638" unit="card"/>
<p>Aetheria tum forte plaga crinitus Apollo</p>
<p>desuper Ausonias acies urbemque videbat,</p>
<p n="640">nube sedens, atque his victorem adfatur Iulum:</p>
<p>Macte nova virtute, puer: sic itur ad astra,</p>
<p>dis genite et geniture deos. Iure omnia Bella</p>
<p>gente sub Assaraci fato ventura resident,</p>
<p>nec te Troia capit. Simul haec effatus ab alto</p>
<p n="645">aethere se misit, spirantis dimovet auras</p>
<p>Ascaniumque petit. Forma tum vertitur oris</p>
<p>antiquum in Buten; hic Dardanio Anchisae</p>
<p>armiger ante fuit fidusque ad limina custos,</p>
<p>tum comitem Ascanio pater addidit. Ibat Apollo</p>
<p n="650">omnia longaevo similis, vocemque coloremque</p>
<p>et crinis albos et saeva sonoribus arma,</p>
<p>atque his ardentem dictis adfatur Iulum:</p>
<p>Sit satis, Aenide, telis impune Numanum</p>
<p>oppetiisse tuis; primam hanc tibi magnus, Apollo</p>
<p n="655">concedit laudem et paribus non invidet armis:</p>
<p>cetera parce, puer, bello. Sic orsus Apollo</p>
<p>mortalis medio aspectus sermone reliquit</p>
<p>et procul in tenuem ex oculis evanuit auram.</p>
<p>Agnovere deum proceres divinaque tela</p>
<p n="660">Dardanidae pharetramque fuga sensere sonantem.</p>
<p>Ergo avidum pugnae dictis ac numine Phoebi</p>
<p>Ascanium prohibent, ipsi in certamina rursus</p>
<p>succedunt animasque in aperta pericula mittunt.</p>
<p>It clamor totis per propugnacula muris,</p>
<p n="665">intendunt acris arcus amentaque torquent.</p>
<p>Sternitur omne solum telis, tum scuta cavaeque</p>
<p>dant sonitum flictu galeae, pugna aspera surgit:</p>
<p>quantus ab occasu veniens pluvialibus Haedis</p>
<p>verberat imber humum, quam multa grandine nimbi</p>
<p n="670">in vada praecipitant, cum Iuppiter horridus austris</p>
<p>torquet aquosam hiemem et caelo cava nubila rumpit.</p>
<milestone ed="p" n="672" unit="card"/>
<p>Pandarus et Bitias, Idaeo Alcanore creti,</p>
<p>quos Iovis eduxit luco silvestris Iaera</p>
<p>abietibus iuvenes patriis et montibus aequos,</p>
<p n="675">portam, quae ducis imperio commissa, recludunt,</p>
<p>freti animis, ultroque invitant moenibus hostem.</p>
<p>Ipsi intus dextra ac laeva pro turribus adstant,</p>
<p>armati ferro et cristis capita alta corusci:</p>
<p>quales ariae liquentia flumina circum,</p>
<p n="680">sive Padi ripis Athesim seu propter amoenum,</p>
<p>consurgunt geminae quercus intonsaque caelo</p>
<p>attollunt capita et sublimi vertice nutant.</p>
<p>inrumpunt aditus Rutuli ut videre patentis</p>
<p>continuo Quercens et pulcher Aquiculus armis</p>
<p n="685">et praeceps animi Tmarus et Mavortius Haemon</p>
<p>agminibus totis: at versi terga dedere</p>
<p>aut ipso portae posuere in limine vitam.</p>
<p>Tum magis increscunt animis discordibus irae;</p>
<p>et iam collecti Troes glomerantur eodem</p>
<p n="690">et conferre manum et procurrere longius audent.</p>
<milestone ed="p" n="691" unit="card"/>
<p>Ductori Turno diversa in parte furenti</p>
<p>turbantique viros perfertur nuntius, hostem</p>
<p>fervere caede nova et portas praebere patentis.</p>
<p>Deserit inceptum atque immani concitus ira</p>
<p n="695">Dardaniam ruit ad portam fratresque superbos.</p>
<p>Et primum Antiphaten, is enim se primus agebat,</p>
<p>Thebana de matre nothum Sarpedonis alti,</p>
<p>coniecto sternit iaculo; volat Itala cornus</p>
<p>ara per tenerum stomachoque infixa sub altum</p>
<p n="700">pectus abit: reddit specus atri volneris undam</p>
<p>spumantem, et fixo ferrum in pulmone tepescit.</p>
<p>Tum Meropem atque Erymanta manu, tum sternit Aphidnum,</p>
<p>tum Bitian ardentem oculis animisque frementem</p>
<p>non iaculo, neque enim iaculo vitam ille dedisset,</p>
<p n="705">sed magnum stridens contorta phalarica venit,</p>
<p>fulminis acta modo, quam nec duo taurea terga</p>
<p>nec duplici squama lorica fidelis et auro</p>
<p>sustinuit: conlapsa ruunt immania membra.</p>
<p>Dat tellus gemitum, et clipeum super intonat ingens.</p>
<p n="710">Talis in Euboico Baiarum litore quondam</p>
<p>saxea pila cadit, magnis quam molibus ante</p>
<p>constructam ponto iaciunt; sic illa ruinam</p>
<p>prona trahit penitusque vadis inlisa recumbit:</p>
<p>miscent se maria, et nigrae attolluntur harenae;</p>
<p n="715">tum sonitu Prochyta alta tremit durumque cubile</p>
<p>Inarime Iovis imperiis imposta Typhoeo.</p>
<milestone ed="p" n="717" unit="card"/>
<p>Hic Mars armipotens animum viresque Latinis</p>
<p>addidit et stimulos acris sub pectore vertit</p>
<p>immisitque Fugam Teucris atrumque Timorem.</p>
<p n="720">Undique conveniunt, quoniam data copia pugnae</p>
<p>bellatorque animo deus incidit.</p>
<p>Pandarus ut fuso germanum corpore cernit</p>
<p>et quo sit fortuna loco, qui casus agat res,</p>
<p>portam vi magna converso cardine torquet,</p>
<p n="725">obnixus latis umeris, multosque suorum</p>
<p>moenibus exclusos duro in certamine linquit;</p>
<p>ast alios secum includit recipitque ruentis,</p>
<p>demens, qui Rutulum in medio non agmine regem</p>
<p>viderit inrumpentem ultroque incluserit urbi,</p>
<p n="730">immanem veluti pecora inter inertia tigrim</p>
<p>Continuo nova lux oculis effulsit, et arma</p>
<p>horrendum sonuere; tremunt in vertice cristae</p>
<p>sanguineae, clipeoque micantia fulmina mittit:</p>
<p>agnoscunt faciem invisam atque immania membra</p>
<p n="735">turbati subito Aeneadae. Tum Pandarus ingens</p>
<p>emicat et mortis fraternae fervidus ira</p>
<p>effatur: Non haec dotalis regia Amatae,</p>
<p>nec muris cohibet patriis media Ardea Turnum.</p>
<p>Castra inimica vides; nulla hinc exire potestas.</p>
<p n="740">Olli subridens sedato pectore Turnus:</p>
<p>Incipe, siqua animo virtus, et consere dextram:</p>
<p>hic etiam inventum Priamo narrabis Achillem.</p>
<p>Dixerat. Ille rudem nodis et cortice crudo</p>
<p>intorquet summis adnixus viribus hastam:</p>
<p n="745">excepere aurae volnus; Saturnia Iuno</p>
<p>detorsit veniens, portaeque infigitur hasta.</p>
<p>At non hoc telum, mea quod vi dextera versat,</p>
<p>effugies; neque enim is teli nec volneris auctor.</p>
<p>Sic ait et sublatum alte consurgit in ensem</p>
<p n="750">et mediam ferro gemina inter tempora frontem</p>
<p>dividit inpubesque immani volnere malas.</p>
<p>Fit sonus, ingenti concussa est pondere tellus:</p>
<p>conlapsos artus atque arma cruenta cerebro</p>
<p>sternit humi moriens, atque illi partibus aequis</p>
<p n="755">huc caput atque illuc umero ex utroque pependit.</p>
<milestone ed="p" n="756" unit="card"/>
<p>Diffugiunt versi trepida formidine Troes:</p>
<p>et si continuo victorem ea cura subisset,</p>
<p>rumpere claustra manu sociosque immittere portis,</p>
<p>ultimus ille dies bello gentique fuisset;</p>
<p n="760">sed furor ardentem caedisque insana cupido</p>
<p>egit in adversos.</p>
<p>Principio Phalerim et succiso poplite Gygen</p>
<p>excipit; hinc raptas fugientibus ingerit hastas</p>
<p>in tergum, Iuno vires animumque ministrat;</p>
<p n="765">addit Halym comitem et confixa Phegea parma,</p>
<p>ignaros deinde in muris Martemque cientis</p>
<p>Alcandrumque Haliumque Noemonaque Prytanimque.</p>
<p>Lyncea tendentem contra sociosque vocantem</p>
<p>vibranti gladio conixus ab aggere dexter</p>
<p n="770">occupat; huic uno desectum comminus ictu</p>
<p>cum galea longe iacuit caput. Inde ferarum</p>
<p>vastatorem Amycum, quo non felicior alter</p>
<p>ungere tela manu ferrumque armare veneno,</p>
<p>et Clytium Aeoliden et amicum Crethea Musis,</p>
<p n="775">Crethea Musarum comitem, cui carmina semper</p>
<p>et citharae cordi numerosque intendere nervis.</p>
<p>[Semper equos atque arma virum pugnasque canebat.]</p>
<milestone ed="p" n="778" unit="card"/>
<p>Tandem ductores audita caede suorum</p>
<p>conveniunt Teucri, Mnestheus acerque Serestus,</p>
<p n="780">palantisque vident socios hostemque receptum.</p>
<p>Et Mnestheus: Quo deinde fugam, quo tenditis? inquit.</p>
<p>Quos alios muros, quae iam ultra moenia habetis?</p>
<p>Unus homo et vestris, o cives, undique saeptus</p>
<p>aggeribus tantas strages inpune per urbem</p>
<p n="785">ediderit, iuvenum primos tot miserit Orco?</p>
<p>Non infelicis patriae veterumque deorum</p>
<p>et magni Aeneae, segnes, miseretque pudetque?</p>
<p>Talibus accensi firmantur et agmine denso</p>
<p>consistunt. Turnus paulatim excedere pugna</p>
<p n="790">et fluvium petere ac partem, quae cingitur unda</p>
<p>acrius hoc Teucri clamore incumbere magno</p>
<p>et glomerare manum. Ceu saevum turba leonem</p>
<p>cum telis premit infensis, at territus ille,</p>
<p>asper, acerba tuens, retro redit, et neque terga</p>
<p n="795">ira dare aut virtus patitur, nec tendere contra</p>
<p>ille quidem hoc cupiens potis est per tela virosque:</p>
<p>haud aliter retro dubius vestigia Turnus</p>
<p>improperata refert, et mens exaestuat ira.</p>
<p>Quin etiam bis tum medios invaserat hostis,</p>
<p n="800">bis confusa fuga per muros agmina vertit;</p>
<p>sed manus e castris propere coit omnis in unum,</p>
<p>nec contra vires audet Saturnia Iuno</p>
<p>sufficere, ariam caelo nam Iuppiter Irim</p>
<p>demisit germanae haud mollia iussa ferentem,</p>
<p n="805">ni Turnus cedat Teucrorum moenibus altis.</p>
<p>Ergo nec clipeo iuvenis subsistere tantum</p>
<p>dextra valet: iniectis sic undique telis</p>
<p>obruitur. Strepit adsiduo cava tempora circum</p>
<p>tinnitu galea, et saxis solida aera fatiscunt,</p>
<p n="810">discussaeque iubae capiti, nec sufficit umbo</p>
<p>ictibus: ingeminant hastis et Troes et ipse</p>
<p>fulmineus Mnestheus. Tum toto corpore sudor</p>
<p>liquitur et piceum, nec respirare potestas,</p>
<p>flumen agit; fessos quatit aeger anhelitus artus.</p>
<p n="815">Tum demum praeceps saltu sese omnibus armis</p>
<p>in fluvium dedit: ille suo cum gurgite flavo</p>
<p>accepit venientem ac mollibus extulit undis</p>
<p>et laetum sociis abluta caede remisit.</p></div1>
<div1 type="Book" n="10">
<milestone ed="p" n="1" unit="card"/>
<p>Panditur interea domus omnipotentis Olympi,</p>
<p>conciliumque vocat divom pater atque hominum rex</p>
<p>sideream in sedem, terras unde arduus omnis</p>
<p>castraque Dardanidum adspectat populosque Latinos.</p>
<p n="5">Considunt tectis bipatentibus, incipit ipse:</p>
<p>Caelicolae magni, quianam sententia vobis</p>
<p>versa retro tantumque animis certatis iniquis?</p>
<p>Abnueram bello Italiam concurrere Teucris.</p>
<p>Quae contra vetitum discordia? Quis metus aut hos</p>
<p n="10">aut hos arma sequi ferrumque lacessere suasit?</p>
<p>Adveniet iustum pugnae, ne arcessite, tempus,</p>
<p>cum fera Karthago Romanis arcibus olim</p>
<p>exitium magnum atque Alpes immittet apertas:</p>
<p>tum certare odiis, tum res rapuisse licebit.</p>
<p n="15">Nunc sinite et placitum laeti componite foedus.</p>
<milestone ed="p" n="16" unit="card"/>
<p>Iuppiter haec paucis; at non Venus aurea contra</p>
<p>pauca refert:</p>
<p>O pater, O hominum rerumque aeterna potestas!</p>
<p>Namque aliud quid sit, quod iam implorare queamus?</p>
<p n="20">Cernis ut insultent Rutulli Turnusque [feratur</p>
<p>per medios insignis equis tumidusque] secundo</p>
<p>Marte ruat? Non clausa tegunt iam moenia Teucros:</p>
<p>quin intra portas atque ipsis proelia miscent</p>
<p>aggeribus moerorum et inundant sanguine fossas.</p>
<p n="25">Aeneas ignarus abest. Numquamne levari</p>
<p>obsidione sines? Muris iterum imminet hostis</p>
<p>nascentis Troiae [nec non exercitus alter;]</p>
<p>atque iterum in Teucros Aetolis surgit ab Arpis</p>
<p>Tydides. Equidem credo, mea volnera restant</p>
<p n="30">et tua progenies mortalia demoror arma.</p>
<p>Si sine pace tua atque invito numine Troes</p>
<p>Italiam petiere, luant peccata neque illos</p>
<p>iuveris auxilio; sin tot responsa secuti,</p>
<p>quae superi manesque dabant: cur nunc tua quisquam</p>
<p n="35">vertere iussa potest aut cur nova condere fata?</p>
<p>Quid repetem exustas Erycino in litore classes,</p>
<p>quid tempestatum regem ventosque furentis</p>
<p>Aeolia excitos aut actam nubibus Irim?</p>
<p>Nunc etiam manis, haec intemptata manebat</p>
<p n="40">sors rerum, movet et superis immissa repente</p>
<p>Allecto, medias Italum bacchata per urbes.</p>
<p>Nil super imperio moveor: speravimus ista,</p>
<p>dum fortuna fuit; vincant quos vincere mavis.</p>
<p>Si nulla est regio, Teucris quam det tua coniunx</p>
<p n="45">dura, per eversae, genitor, fumantia Troiae</p>
<p>exscidia obtestor, liceat dimittere ab armis</p>
<p>incolumem Ascanium, liceat superesse nepotem.</p>
<p>Aeneas sane ignotis iactetur in undis</p>
<p>et, quamcumque viam dederit Fortuna, sequatur:</p>
<p n="50">hunc tegere et dirae valeam subducere pugnae.</p>
<p>Est Amathus, est celsa mihi Paphus atque Cythera</p>
<p>Idaliaeque domus: positis inglorius armis</p>
<p>exigat hic aevum. Magna dicione iubeto</p>
<p>Karthago premat Ausoniam: nihil urbibus inde</p>
<p n="55">obstabit Tyriis. Quid pestem evadere belli</p>
<p>iuvit et Argolicos medium fugisse per ignes</p>
<p>totque maris vastaeque exhausta pericula terrae,</p>
<p>dum Latium Teucri recidivaque Pergama quaerunt?</p>
<p>Non satius cineres patriae insedisse supremos</p>
<p n="60">atque solum, quo Troia fuit? Xanthum et Simoenta</p>
<p>redde, oro, miseris iterumque revolvere casus</p>
<p>da, pater, Iliacos Teucris. <milestone ed="P" unit="para"/>Tum regia Iuno</p>
<p>acta furore gravi: Quid me alta silentia cogis</p>
<p>rumpere et obductum verbis volgare dolorem?</p>
<p n="65">Aenean hominum quisquam divomque subegit</p>
<p>bella sequi aut hostem regi se inferre Latino?</p>
<p>Italiam petiit fatis auctoribus, esto,</p>
<p>Cassandrae inpulsus furiis: num linquere castra</p>
<p>hortati sumus aut vitam committere ventis?</p>
<p n="70">Num puero summam belli, num credere muros</p>
<p>Tyrrhenamque fidem, aut gentis agitare quietas?</p>
<p>Quis deus in fraudem, quae dura potentia nostra</p>
<p>egit? Ubi hic Iuno demissave nubibus Iris?</p>
<p>Indignum est Italos Troiam circumdare flammis</p>
<p n="75">nascentem et patria Turnum consistere terra,</p>
<p>cui Pilumnus avus, cui diva Venilia mater:</p>
<p>quid face Troianos atra vim ferre Latinis,</p>
<p>arva aliena iugo premere atque avertere praedas?</p>
<p>Quid soceros legere et gremiis abducere pactas,</p>
<p n="80">pacem orare manu, praefigere puppibus arma?</p>
<p>Tu potes Aenean manibus subducere Graium</p>
<p>proque viro nebulam et ventos obtendere inanis,</p>
<p>tu potes in totidem classem convertere nymphas:</p>
<p>nos aliquid Rutulos contra iuvisse nefandum est?</p>
<p n="85">Aeneas ignarus abest: ignarus et absit.</p>
<p>Est Paphus Idaliumque tibi, sunt alta Cythera:</p>
<p>quid gravidam bellis urbem et corda aspera temptas?</p>
<p>Nosne tibi fluxas Phrygiae res vertere fundo</p>
<p>conamur, nos, an miseros qui Troas Achivis</p>
<p n="90">obiecit? Quae causa fuit, consurgere in arma</p>
<p>Europamque Asiamque et foedera solvere furto?</p>
<p>Me duce Dardanius Spartam expugnavit adulter,</p>
<p>aut ego tela dedi fovive cupidine bella?</p>
<p>Tum decuit metuisse tuis: nunc sera querelis</p>
<p n="95">haud iustis adsurgis et inrita iurgia iactas.</p>
<milestone ed="p" n="62" unit="card"/>
<p>Talibus orabat Iuno, cunctique fremebant</p>
<p>caelicolae adsensu vario, ceu flamina prima</p>
<p>cum deprensa fremunt silvis et caeca volutant</p>
<p>murmura, venturos nautis prodentia ventos.</p>
<p n="100">Tum pater omnipotens, rerum cui prima potestas,</p>
<p>infit; eo dicente deum domus alta silescit</p>
<p>et tremefacta solo tellus, silet arduus aether,</p>
<p>tum Zephyri posuere, premit placida aequora pontus:</p>
<p>Accipite ergo animis atque haec mea figite dicta.</p>
<p n="105">Quandoquidem Ausonios coniungi foedere Teucris</p>
<p>haud licitum, nec vestra capit discordia finem:</p>
<p>quae cuique est fortuna hodie, quam quisque secat spem,</p>
<p>Tros Rutulusne fuat nullo discrimine habebo.</p>
<p>Seu fatis Italum castra obsidione tenentur</p>
<p n="110">sive errore malo Troiae monitisque sinistris.</p>
<p>Nec Rutulos solvo: sua cuique exorsa laborem</p>
<p>fortunamque ferent. Rex Iuppiter omnibus idem.</p>
<p>Fata viam invenient. Stygii per flumina fratris,</p>
<p>per pice torrentis atraque voragine ripas</p>
<p n="115">adnuit et totum nutu tremefecit Olympum.</p>
<p>Hic finis fandi. Solio tum Iuppiter aureo</p>
<p>surgit, caelicolae medium quem ad limina ducunt.</p>
<milestone ed="p" n="96" unit="card"/>
<p>Interea Rutuli portis circum omnibus instant</p>
<p>sternere caede viros et moenia cingere flammis.</p>
<p n="120">At legio Aeneadum vallis obsessa tenetur,</p>
<p>nec spes ulla fugae. Miseri stant turribus altis</p>
<p>nequiquam et rara muros cinxere corona</p>
<p>Asius Imbrasides Hicetaoniusque Thymoetes</p>
<p>Assaracique duo et senior cum Castore Thymbris,</p>
<p n="125">prima acies; hos germani Sarpedonis ambo</p>
<p>et Clarus et Thaemon Lycia comitantur ab alta.</p>
<p>Fert ingens toto conixus corpore saxum,</p>
<p>haud partem exiguam montis, Lyrnesius Acmon,</p>
<p>nec Clytio genitore minor nec fratre Menestheo.</p>
<p n="130">Hi iaculis, illi certant defendere saxis</p>
<p>molirique ignem nervoque aptare sagittas.</p>
<p>Ipse inter medios, Veneris iustissima cura,</p>
<p>Dardanius caput ecce puer detectus honestum,</p>
<p>qualis gemma micat, fulvum quae dividit aurum,</p>
<p n="135">aut collo decus aut capiti; vel quale per artem</p>
<p>inclusum buxo aut Oricia terebintho</p>
<p>lucet ebur; fusos cervix cui lactea crinis</p>
<p>accipit et molli subnectens circulus auro.</p>
<p>Te quoque magnanimae viderunt, Ismare, gentes</p>
<p n="140">volnera dirigere et calamos armare veneno,</p>
<p>Maeonia generose domo, ubi pinguia culta</p>
<p>exercentque viri Pactolusque inrigat auro.</p>
<p>Adfuit et Mnestheus, quem pulsi pristina Turni</p>
<p>aggere moerorum sublimem gloria tollit,</p>
<p n="145">et Capys: hinc nomen Campanae ducitur urbi.</p>
<milestone ed="p" n="146" unit="card"/>
<p>Illi inter sese duri certamina belli</p>
<p>contulerant: media Aeneas freta nocte secabat.</p>
<p>Namque ut ab Euandro castris ingressus Etruscis</p>
<p>regem adit et regi memorat nomenque genusque,</p>
<p n="150">quidve petat quidve ipse ferat, Mezentius arma</p>
<p>quae sibi conciliet, violentaque pectora Turni</p>
<p>edocet, humanis quae sit fiducia rebus</p>
<p>admonet immiscetque preces: haud fit mora, Tarchon</p>
<p>iungit opes foedusque ferit; tum libera fati</p>
<p n="155">classem conscendit iussis gens Lydia divom,</p>
<p>externo commissa duci. Aeneia puppis</p>
<p>prima tenet, rostro Phrygios subiuncta leones,</p>
<p>imminet Ida super, profugis gratissima Teucris.</p>
<p>Hic magnus sedet Aeneas secumque volutat</p>
<p n="160">eventus belli varios, Pallasque sinistro</p>
<p>adfixus lateri iam quaerit sidera, opacae</p>
<p>noctis iter, iam quae passus terraque marique.</p>
<milestone ed="p" n="163" unit="card"/>
<p>Pandite nunc Helicona, deae, cantusque movete,</p>
<p>quae manus interea Tuscis comitetur ab oris</p>
<p n="165">Aenean armetque rates pelagoque vehatur.</p>
<milestone ed="p" n="166" unit="card"/>
<p>Massicus aerata princeps secat aequora tigri:</p>
<p>sub quo mille manus iuvenum, qui moenia Clusi</p>
<p>quique urbem liquere Cosas, quis tela sagittae</p>
<p>gorytique leves umeris et letifer arcus.</p>
<p n="170">Una torvus Abas: huic totum insignibus armis</p>
<p>agmen et aurato fulgebat Apolline puppis.</p>
<p>Sescentos illi dederat Populonia mater</p>
<p>expertos belli iuvenes, ast Ilva trecentos</p>
<p>insula inexhaustis Chalybum generosa metallis.</p>
<p n="175">Tertius ille hominum divomque interpres Asilas,</p>
<p>cui pecudum fibrae, caeli cui sidera parent</p>
<p>et linguae volucrum et praesagi fulminis ignes,</p>
<p>mille rapit densos acie atque horrentibus hastis.</p>
<p>Hos parere iubent Alpheae ab origine Pisae,</p>
<p n="180">urbs Etrusca solo. Sequitur pulcherrimus Astur,</p>
<p>Astur equo fidens et versicoloribus armis.</p>
<p>Tercentum adiciunt (mens omnibus una sequendi)</p>
<p>qui Caerete domo, qui sunt Minionis in arvis,</p>
<p>et Pyrgi veteres intempestaeque Graviscae.</p>
<milestone ed="p" n="185" unit="card"/>
<p n="185">Non ego te, Ligurum ductor fortissime bello,</p>
<p>transierim, Cinyre, et paucis comitate Cupavo,</p>
<p>cuius olorinae surgunt de vertice pennae,</p>
<p>crimen, Amor, vestrum formaeque insigne paternae.</p>
<p>Namque ferunt luctu Cycnum Phaethontis amati,</p>
<p n="190">populeas inter frondes umbramque sororum</p>
<p>dum canit et maestum Musa solatur amorem,</p>
<p>canentem molli pluma duxisse senectam,</p>
<p>linquentem terras et sidera voce sequentem.</p>
<p>Filius, aequalis comitatus classe catervas,</p>
<p n="195">ingentem remis Centaurum promovet: ille</p>
<p>instat aquae saxumque undis immane minatur</p>
<p>arduus et longa sulcat maria alta carina.</p>
<milestone ed="p" n="198" unit="card"/>
<p>Ille etiam patriis agmen ciet Ocnus ab oris,</p>
<p>fatidicae Mantus et Tusci filius amnis,</p>
<p n="200">qui muros matrisque dedit tibi, Mantua, nomen,</p>
<p>Mantua, dives avis; sed non genus omnibus unum:</p>
<p>gens illi triplex, populi sub gente quaterni,</p>
<p>ipsa caput populis, Tusco de sanguine vires.</p>
<p>Hinc quoque quingentos in se Mezentius armat,</p>
<p n="205">quos patre Benaco velatus harundine glauca</p>
<p>Mincius infesta ducebat in aequora pinu.</p>
<p>It gravis Aulestes centenaque arbore fluctum</p>
<p>verberat adsurgens, spumant vada marmore verso.</p>
<p>Hunc vehit immanis Triton et caerula concha</p>
<p n="210">exterrens freta, cui laterum tenus hispida nanti</p>
<p>frons hominem praefert, in pristim desinit alvus:</p>
<p>spumea semifero sub pectore murmurat unda.</p>
<p>Tot lecti proceres ter denis navibus ibant</p>
<p>subsidio Troiae et campos salis aera secabant.</p>
<milestone ed="p" n="215" unit="card"/>
<p n="215">Iamque dies caelo concesserat almaque curru</p>
<p>noctivago Phoebe medium pulsabat Olympum:</p>
<p>Aeneas (neque enim membris dat cura quietem)</p>
<p>ipse sedens clavumque regit velisque ministrat.</p>
<p>Atque illi medio in spatio chorus ecce suarum</p>
<p n="220">occurrit comitum: nymphae, quas alma Cybebe</p>
<p>numen habere maris nymphasque e navibus esse</p>
<p>iusserat, innabant pariter fluctusque secabant,</p>
<p>quot prius aeratae steterant ad litora prorae.</p>
<p>Agnoscunt longe regem lustrantque choreis,</p>
<p n="225">quarum quae fandi doctissima Cymodocea</p>
<p>pone sequens dextra puppim tenet ipsaque dorso</p>
<p>eminet ac laeva tacitis subremigat undis,</p>
<p>tum sic ignarum adloquitur: Vigilasne, deum gens,</p>
<p>Aenea? Vigila et velis immitte rudentis.</p>
<p n="230">Nos sumus, Idaeae sacro de vertice pinus,</p>
<p>nunc pelagi nymphae, classis tua Perfidus ut nos</p>
<p>praecipitis ferro Rutulus flammaque premebat,</p>
<p>rupimus invitae tua vincula teque per aequor</p>
<p>quaerimus. Hanc Genetrix faciem miserata refecit</p>
<p n="235">et dedit esse deas aevumque agitare sub undis.</p>
<p>At puer Ascanius muro fossisque tenetur</p>
<p>tela inter media atque horrentis Marte Latinos.</p>
<p>Iam loca iussa tenent forti permixtus Etrusco</p>
<p>Arcas eques: medias illis opponere turmas,</p>
<p n="240">ne castris iungant, certast sententia Turno.</p>
<p>Surge age et Aurora socios veniente vocari</p>
<p>primus in arma iube et clipeum cape, quem dedit ipse</p>
<p>invictum Ignipotens atque oras ambiit auro.</p>
<p>Crastina lux, mea si non inrita dicta putaris,</p>
<p n="245">ingentis Rutulae spectabit caedis acervos.</p>
<p>Dixerat, et dextra discedens impulit altam</p>
<p>haud ignara modi puppim: fugit illa per undas</p>
<p>ocior et iaculo et ventos aequante sagitta.</p>
<p>Inde aliae celerant cursus. Stupet inscius ipse</p>
<p n="250">Tros Anchisiades; animos tamen omine tollit.</p>
<p>Tum breviter super adspectans convexa precatur:</p>
<p>Alma parens Idaea deum, cui Dindyma cordi</p>
<p>turrigeraeque urbis biiugique ad frena leones,</p>
<p>tu mihi nunc pugnae princeps, tu rite propinques</p>
<p n="255">augurium Phrygibusque adsis pede, diva, secundo.</p>
<p>Tantum effatus. Et interea revoluta rubebat</p>
<p>matura iam luce dies noctemque fugarat:</p>
<p>principio sociis edicit, signa sequantur</p>
<p>atque animos aptent armis pugnaeque parent se.</p>
<milestone ed="p" n="260" unit="card"/>
<p n="260">Iamque in conspectu Teucros habet et sua castra,</p>
<p>stans celsa in puppi; clipeum cum deinde sinistra</p>
<p>extulit ardentem. Clamorem ad sidera tollunt</p>
<p>Dardanidae e muris, spes addita suscitat iras,</p>
<p>tela manu iaciunt: quales sub nubibus atris</p>
<p n="265">Strymoniae dant signa grues atque aethera tranant</p>
<p>cum sonitu fugiuntque notos clamore secundo.</p>
<p>At Rutulo regi ducibusque ea mira videri</p>
<p>Ausoniis, donec versas ad litora puppes</p>
<p>respiciunt totumque adlabi classibus aequor.</p>
<p n="270">Ardet apex capiti cristisque a vertice flamma</p>
<p>funditur et vastos umbo vomit aureus ignes:</p>
<p>non secus ac liquida siquando nocte cometae</p>
<p>sanguinei lugubre rubent aut Sirius ardor,</p>
<p>ille sitim morbosque ferens mortalibus aegris,</p>
<p n="275">nascitur et laevo contristat lumine caelum.</p>
<milestone ed="p" n="276" unit="card"/>
<p>Haud tamen audaci Turno fiducia cessit</p>
<p>litora praecipere et venientis pellere terra.</p>
<p>[ultro animos tollit dictis atque increpat ultro]</p>
<p>Quod votis optastis, adest, perfringere dextra;</p>
<p n="280">in manibus Mars ipse viris. Nunc coniugis esto</p>
<p>quisque suae tectique memor, nunc magna referto</p>
<p>facta, patrum laudes. Ultro occurramus ad undam,</p>
<p>dum trepidi egressisque labant vestigia prima.</p>
<p>Audentis Fortuna iuvat,</p>
<p n="285">haec ait et secum versat, quos ducere contra</p>
<p>vel quibus obsessos possit concredere muros.</p>
<milestone ed="p" n="287" unit="card"/>
<p>Interea Aeneas socios de puppibus altis</p>
<p>pontibus exponit. Multi servare recursus</p>
<p>languentis pelagi et brevibus se credere saltu,</p>
<p n="290">per remos alii. Speculatus litora Tarchon,</p>
<p>qua vada non sperat nec fracta remurmurat unda,</p>
<p>sed mare inoffensum crescenti adlabitur aestu,</p>
<p>advertit subito proram sociosque precatur:</p>
<p>Nunc, o lecta manus, validis incumbite remis;</p>
<p n="295">tollite, ferte rates; inimicam findite rostris</p>
<p>hanc terram, sulcumque sibi premat ipsa carina.</p>
<p>Frangere nec tali puppim statione recuso</p>
<p>arrepta tellure semel. Quae talia postquam</p>
<p>effatus Tarchon, socii consurgere tonsis</p>
<p n="300">spumantisque rates arvis inferre Latinis,</p>
<p>donec rostra tenent siccum et sedere carinae</p>
<p>omnes innocuae, sed non puppis tua, Tarchon.</p>
<p>Namque inflicta vadis dorso dum pendet iniquo,</p>
<p>anceps sustentata diu fluctusque fatigat,</p>
<p n="305">solvitur atque viros mediis exponit in undis</p>
<p>fragmina remorum quos et fluitantia transtra</p>
<p>impediunt, retrahitque pedem simul unda relabens.</p>
<milestone ed="p" n="308" unit="card"/>
<p>Nec Turnum segnis retinet mora, sed rapit acer</p>
<p>totam aciem in Teucros et contra in litore sistit.</p>
<p n="310">Signa canunt. Primus turmas invasit agrestis</p>
<p>Aeneas, omen pugnae, stravitque Latinos</p>
<p>occiso Therone, virum qui maximus ultro</p>
<p>Aenean petit: huic gladio perque aerea suta,</p>
<p>per tunicam squalentem auro latus haurit apertum.</p>
<p n="315">Inde Lichan ferit, exsectum iam matre perempta</p>
<p>et tibi, Phoebe, sacrum: casus evadere ferri</p>
<p>quo licuit parvo? Nec longe Cissea durum</p>
<p>immanemque Gyan, sternentis agmina clava,</p>
<p>deiecit Leto: nihil illos Herculis arma</p>
<p n="320">nec validae iuvere manus genitorque Melampus,</p>
<p>Alcidae comes usque gravis dum terra labores</p>
<p>praebuit. Ecce Pharo, voces dum iactat inertis,</p>
<p>intorquens iaculum clamanti sistit in ore.</p>
<p>Tu quoque, flaventem prima lanugine malas</p>
<p n="325">dum sequeris Clytium infelix, nova gaudia, Cydon,</p>
<p>Dardania stratus dextra, securus amorum,</p>
<p>qui iuvenum tibi semper erant, miserande iaceres,</p>
<p>ni fratrum stipata cohors foret obvia, Phorci</p>
<p>progenies, septem numero, septenaque tela</p>
<p n="330">coniciunt; partim galea clipeoque resultant</p>
<p>inrita, deflexit partim stringentia corpus</p>
<p>alma Venus. Fidum Aeneas adfatur Achaten:</p>
<p>Suggere tela mihi: non ullum dextera frustra</p>
<p>torserit in Rutulos, steterunt quae in corpore Graium</p>
<p n="335">Iliacis campis. Tum magnam corripit hastam</p>
<p>et iacit: illa volans clipei transverberat aera</p>
<p>Maeonis et thoraca simul cum pectore rumpit.</p>
<p>Huic frater subit Alcanor fratremque ruentem</p>
<p>sustentat dextra: traiecto missa lacerto</p>
<p n="340">protinus hasta fugit servatque cruenta tenorem,</p>
<p>dexteraque ex umero nervis moribunda pependit.</p>
<p>Tum Numitor iaculo fratris de corpore rapto</p>
<p>Aenean petiit; sed non et figere contra</p>
<p>est licitum, magnique femur perstrinxit Achatae.</p>
<milestone ed="p" n="345" unit="card"/>
<p n="345">Hic Curibus fidens primaevo corpore Clausus</p>
<p>advenit et rigida Dryopem ferit eminus hasta</p>
<p>sub mentum graviter pressa pariterque loquentis</p>
<p>vocem animamque rapit traiecto gutture; at ille</p>
<p>fronte ferit terram et crassum vomit ore cruorem.</p>
<p n="350">Tres quoque Threicios Boreae de gente suprema</p>
<p>et tris, quos Idas pater et patria Ismara mittit,</p>
<p>per varios sternit casus. Accurrit Halaesus</p>
<p>Auruncaeque manus, subit et Neptunia proles,</p>
<p>insignis Messapus equis. Expellere tendunt</p>
<p n="355">nunc hi, nunc illi; certatur limine in ipso</p>
<p>Ausoniae. Magno discordes aethere venti</p>
<p>proelia ceu tollunt animis et viribus aequis;</p>
<p>non ipsi inter se, non nubila, non mare cedit;</p>
<p>anceps pugna diu, stant obnixa omnia contra:</p>
<p n="360">haud aliter Troianae acies aciesque Latinae</p>
<p>concurrunt; haeret pede pes densusque viro vir.</p>
<milestone ed="p" n="362" unit="card"/>
<p>At parte ex alia, qua saxa rotantia late</p>
<p>impulerat torrens arbustaque diruta ripis,</p>
<p>Arcadas insuetos acies inferre pedestris</p>
<p n="365">ut vidit Pallas Latio dare terga sequaci</p>
<p>(aspera quis natura loci dimittere quando</p>
<p>suasit equos), unum quod rebus restat egenis,</p>
<p>nunc prece, nunc dictis virtutem accendit amaris:</p>
<p>Quo fugitis, socii? Per vos et fortia facta,</p>
<p n="370">per ducis Evandri nomen devictaque bella</p>
<p>Opemque meam, patriae quae nunc subit aemula laudi,</p>
<p>fidite ne pedibus. Ferro rumpenda per hostis</p>
<p>est via. Qua globus ille virum densissimus urget,</p>
<p>hac vos et Pallanta ducem patria alta reposcit.</p>
<p n="375">Numina nulla premunt, mortali urgemur ab hoste</p>
<p>mortales, totidem nobis animaeque manusque.</p>
<p>Ecce, maris magna claudit nos obice pontus,</p>
<p>deest iam terra fugae: pelagus Troiamne petemus?</p>
<p>Haec ait et medius densos prorumpit in hostis.</p>
<milestone ed="p" n="380" unit="card"/>
<p n="380">Obvius huic primum, fatis adductus iniquis,</p>
<p>fit Lagus. Hunc, magno vellit dum pondere saxum,</p>
<p>intorto figit telo, discrimina costis</p>
<p>per medium qua spina dabat, hastamque receptat</p>
<p>ossibus haerentem. Quem non super occupat Hisbo,</p>
<p n="385">ille quidem hoc sperans: nam Pallas ante ruentem,</p>
<p>dum furit, incautum crudeli morte sodalis</p>
<p>excipit atque ensem tumido in pulmone recondit.</p>
<p>Hinc Sthenium petit et Rhoeti de gente vetusta</p>
<p>Anchemolum, thalamos ausum incestare novercae.</p>
<p n="390">Vos etiam, gemini, Rutulis cecidistis in agris,</p>
<p>Daucia, Laride Thymberque, simillima proles,</p>
<p>indiscreta suis gratusque parentibus error;</p>
<p>at nunc dura dedit vobis discrimina Pallas:</p>
<p>nam tibi, Thymbre, caput Evandrius abstulit ensis;</p>
<p n="395">te decisa suum, Laride, dextera quaerit</p>
<p>semianimesque micant digiti ferrumque retractant.</p>
<p>Arcadas accensos monitu et praeclara tuentis</p>
<p>facta viri mixtus dolor et pudor armat in hostis.</p>
<milestone ed="p" n="399" unit="card"/>
<p>Tum Pallas biiugis fugientem Rhoetea praeter</p>
<p n="400">traicit. Hoc spatium tantumque morae fuit Ilo;</p>
<p>Ilo namque procul validam direxerat hastam,</p>
<p>quam medius Rhoeteus intercipit, optime Teuthra,</p>
<p>te fugiens fratremque Tyren, curruque volutus</p>
<p>caedit semianimis Rutulorum calcibus arva.</p>
<p n="405">Ac velut optato ventis aestate coortis</p>
<p>dispersa immittit silvis incendia pastor,</p>
<p>correptis subito mediis extenditur una</p>
<p>horrida per latos acies Volcania campos;</p>
<p>ille sedens victor flammas despectat ovantis:</p>
<p n="410">non aliter socium virtus coit omnis in unum</p>
<p>teque iuvat, Palla. Sed bellis acer Halaesus</p>
<p>tendit in adversos seque in sua conligit arma.</p>
<p>Hic mactat Ladona Pheretaque Demodocumque,</p>
<p>Strymonio dextram fulgenti deripit ense</p>
<p n="415">elatam in iugulum, saxo ferit ora Thoantis</p>
<p>ossaque dispersit cerebro permixta cruento.</p>
<p>Fata canens silvis genitor celarat Halaesum:</p>
<p>ut senior leto canentia lumina solvit,</p>
<p>iniecere manum Parcae telisque sacrarunt</p>
<p n="420">Evandri. Quem sic Pallas petit ante precatus:</p>
<p>Da nunc, Thybri pater, ferro, quod missile libro,</p>
<p>fortunam atque viam duri per pectus Halaesi.</p>
<p>Haec arma exuviasque viri tua quercus habebit.</p>
<p>Audiit illa deus: dum texit Imaona Halaesus,</p>
<p n="425">Arcadio infelix telo dat pectus inermum.</p>
<milestone ed="p" n="426" unit="card"/>
<p>At non caede viri tanta perterrita Lausus,</p>
<p>pars ingens belli, sinit agmina: primus Abantem</p>
<p>oppositum interimit, pugnae nodumque moramque.</p>
<p>Sternitur Arcadiae proles, sternuntur Etrusci</p>
<p n="430">et vos, O Grais imperdita corpora, Teucri.</p>
<p>Agmina concurrunt ducibusque et viribus aequis.</p>
<p>Extremi addensent acies nec turba moveri</p>
<p>tela manusque sinit. Hinc Pallas instat et urget,</p>
<p>hinc contra Lausus, nec multum discrepat aetas:</p>
<p n="435">egregii forma, sed quis Fortuna negarat</p>
<p>in patriam reditus. Ipsos concurrere passus</p>
<p>haud tamen inter se magni regnator Olympi:</p>
<p>mox illos sua fata manent maiore sub hoste.</p>
<milestone ed="p" n="439" unit="card"/>
<p>Interea soror alma monet succedere Lauso</p>
<p n="440">Turnum, qui volucri curru medium secat agmen.</p>
<p>Ut vidit socios: Tempus desistere pugnae;</p>
<p>solus ego in Pallanta feror, soli mihi Pallas</p>
<p>debetur; cuperem ipse parens spectator adesset.</p>
<p>Haec ait, et socii cesserunt aequore iusso.</p>
<p n="445">At Rutulum abscessu iuvenis tum iussa superba</p>
<p>miratus stupet in Turno corpusque per ingens</p>
<p>lumina volvit obitque truci procul omnia visu</p>
<p>talibus et dictis it contra dicta tyranni:</p>
<p>Aut spoliis ego iam raptis laudabor opimis</p>
<p n="450">aut leto insigni: sorti pater aequus utrique est.</p>
<p>Tolle minas. Fatus medium procedit in aequor.</p>
<p>Frigidus Arcadibus coit in praecordia sanguis.</p>
<p>Desiluit Turnus biiugis, pedes apparat ire</p>
<p>comminus; utque leo, specula cum vidit ab alta</p>
<p n="455">stare procul campis meditantem in proelia taurum,</p>
<p>advolat: haud alia est Turni venientis imago.</p>
<p>Hunc ubi contiguum missae fore credidit hastae,</p>
<p>ire prior Pallas, siqua fors adiuvet ausum</p>
<p>viribus imparibus, magnumque ita ad aethera fatur:</p>
<p n="460">Per patris hospitium et mensas, quas advena adisti,</p>
<p>te precor, Alcide, coeptis ingentibus adsis.</p>
<p>Cernat semineci sibi me rapere arma cruenta</p>
<p>victoremque ferant morientia lumina Turni.</p>
<p>Audiit Alcides iuvenem magnumque sub imo</p>
<p n="465">corde premit gemitum lacrimasque effundit inanis.</p>
<p>Tum Genitor natum dictis adfatur amicis:</p>
<p>Stat sua cuique dies, breve et inreparabile tempus</p>
<p>omnibus est vitae: sed famam extendere factis,</p>
<p>hoc virtutis opus. Troiae sub moenibus altis</p>
<p n="470">tot nati cecidere deum; quin occidit una</p>
<p>Sarpedon, mea progenies. Etiam sua Turnum</p>
<p>fata vocant, metasque dati pervenit ad aevi.</p>
<p>Sic ait atque oculos Rutulorum reicit arvis.</p>
<p>At Pallas magnis emittit viribus hastam</p>
<p n="475">vaginaque cava fulgentem deripit ensem.</p>
<p>Illa volans umeri surgunt qua tegmina summa</p>
<p>incidit atque viam clipei molita per oras</p>
<p>tandem etiam magno strinxit de corpore Turni.</p>
<p>Hic Turnus ferro praefixum robur acuto</p>
<p n="480">in Pallanta diu librans iacit atque ita fatur:</p>
<p>Adspice, num mage sit nostrum penetrabile telum.</p>
<p>Dixerat; at clipeum, tot ferri terga, tot aeris,</p>
<p>quem pellis totiens obeat circumdata tauri,</p>
<p>vibranti cuspis medium transverberat ictu</p>
<p n="485">loricaeque moras et pectus perforat ingens.</p>
<p>Ille rapit calidum frustra de volnere telum:</p>
<p>una eademque via sanguis animusque sequuntur.</p>
<p>Corruit in volnus, sonitum super arma dedere</p>
<p>et terram hostilem moriens petit ore cruento.</p>
<p n="490">Quem Turnus super adsistens,</p>
<p>Arcades, haec, inquit, memores mea dicta referte</p>
<p>Euandro; qualem meruit, Pallanta remitto.</p>
<p>Quisquis honos tumuli, quidquid solamen humandi est,</p>
<p>largior. Haud illi stabunt Aeneia parvo</p>
<p n="495">hospitia. Et laevo pressit pede talia fatus</p>
<p>exanimem, rapiens immania pondera baltei</p>
<p>impressumque nefas, una sub nocte iugali</p>
<p>caesa manus iuvenum foede thalamique cruenti,</p>
<p>quae Clonus Eurytides multo caelaverat auro;</p>
<p n="500">quo nunc Turnus ovat spolio gaudetque potitus.</p>
<p>Nescia mens hominum fati sortisque futurae</p>
<p>et servare modum, rebus sublata secundis!</p>
<p>Turno tempus erit, magno cum optaverit emptum</p>
<p>intactum Pallanta et cum spolia ista diemque</p>
<p n="505">oderit. At socii multo gemitu lacrimisque</p>
<p>impositum scuto referunt Pallanta frequentes.</p>
<p>O dolor atque decus magnum rediture parenti</p>
<p>haec te prima dies bello dedit, haec eadem aufert,</p>
<p>cum tamen ingentis Rutulorum linquis acervos.</p>
<milestone ed="p" n="510" unit="card"/>
<p n="510">Nec iam fama mali tanti, sed certior auctor</p>
<p>advolat Aeneae, tenui discrimine leti</p>
<p>esse suos, versis tempus succurrere Teucris.</p>
<p>Proxima quaeque metit gladio latumque per agmen</p>
<p>ardens limitem agit ferro, te, Turne, superbum</p>
<p n="515">caede nova quaerens. Pallas, Euander, in ipsis</p>
<p>omnia sunt oculis, mensae, quas advena primas</p>
<p>tunc adiit, dextraeque datae. Sulmone creatos</p>
<p>quattuor hic iuvenes, totidem, quos educat Ufens,</p>
<p>viventis rapit, inferias quos immolet umbris</p>
<p n="520">captivoque rogi perfundat sanguine flammas.</p>
<p>Inde Mago procul infensam contenderat hastam.</p>
<p>Ille astu subit ac tremibunda supervolat hasta,</p>
<p>et genua amplectens effatur talia supplex:</p>
<p>Per patrios manis et spes surgentis Iuli</p>
<p n="525">te precor, hanc animam serves natoque patrique.</p>
<p>Est domus alta, iacent penitus defossa talenta</p>
<p>caelati argenti, sunt auri pondera facti</p>
<p>infectique mihi. Non hic victoria Teucrum</p>
<p>vertitur aut anima una dabit discrimina tanta.</p>
<p n="530">Dixerat. Aeneas contra cui talia reddit:</p>
<p>Argenti atque auri memoras quae multa talenta,</p>
<p>natis parce tuis. Belli commercia Turnus</p>
<p>sustulit ista prior iam tum Pallante perempto.</p>
<p>Hoc patris Anchisae manes, hoc sentit Iulus.</p>
<p n="535">Sic fatus galeam laeva tenet atque reflexa</p>
<p>cervice orantis capulo tenus applicat ensem.</p>
<p>Nec procul Haemonides, Phoebi Triviaeque sacerdos,</p>
<p>infula cui sacra redimibat tempora vitta,</p>
<p>totus conlucens veste atque insignibus armis.</p>
<p n="540">Quem congressus agit campo lapsumque superstans</p>
<p>immolat ingentique umbra tegit; arma Serestus</p>
<p>lecta refert umeris, tibi, rex Gradive, tropaeum.</p>
<milestone ed="p" n="543" unit="card"/>
<p>Instaurant acies Volcani stirpe creatus</p>
<p>Caeculus et veniens Marsorum montibus Umbro:</p>
<p n="545">Dardanides contra furit. Anxuris ense sinistram</p>
<p>et totum clipei ferro deiecerat orbem;</p>
<p>dixerat ille aliquid magnum vimque adfore verbo</p>
<p>crediderat caeloque animum fortasse ferebat</p>
<p>canitiemque sibi et longos promiserat annos:</p>
<p n="550">Tarquitus exultans contra fulgentibus armis,</p>
<p>silvicolae Fauno Dryope quem nympha crearat,</p>
<p>obvius ardenti sese obtulit. Ille reducta</p>
<p>loricam clipeique ingens onus impedit hasta;</p>
<p>tum caput orantis nequiquam et multa parantis</p>
<p n="555">dicere deturbat terrae truncumque tepentem</p>
<p>provolvens super haec inimico pectore fatur:</p>
<p>Istic nunc, metuende, iace. Non te optima mater</p>
<p>condet humi patrioque onerabit membra sepulchro:</p>
<p>alitibus linquere feris aut gurgite mersum</p>
<p n="560">unda feret piscesque impasti volnera lambent.</p>
<p>Protinus Antaeum et Lucam, prima agmina Turni,</p>
<p>persequitur fortemque Numam fulvumque Camertem,</p>
<p>magnanimo Volcente satum, ditissimus agri</p>
<p>qui fuit Ausonidum et tacitis regnavit Amyclis.</p>
<p n="565">Aegaeon qualis, centum cui bracchia dicunt</p>
<p>centenasque manus, quinquaginta oribus ignem</p>
<p>pectoribusque arsisse, Iovis cum fulmina contra</p>
<p>tot paribus streperet clipeis, tot stringeret enses:</p>
<p>sic toto Aeneas desaevit in aequore victor,</p>
<p n="570">ut semel intepuit mucro. Quin ecce Niphaei</p>
<p>quadriiugis in equos adversaque pectora tendit.</p>
<p>Atque illi longe gradientem et dira frementem</p>
<p>ut videre, metu versi retroque ruentes</p>
<p>effunduntque ducem rapiuntque ad litora currus.</p>
<milestone ed="p" n="575" unit="card"/>
<p n="575">Interea biiugis infert se Lucagus albis</p>
<p>in medios fraterque Liger; sed frater habenis</p>
<p>flectit equos, strictum rotat acer Lucagus ensem.</p>
<p>Haud tulit Aeneas tanto fervore furentis:</p>
<p>inruit adversaque ingens apparuit hasta.</p>
<p n="580">Cui Liger:</p>
<p>Non Diomedis equos nec currum cernis Achillis</p>
<p>aut Phrygiae campos: nunc belli finis et aevi</p>
<p>his dabitur terris. Vesano talia late</p>
<p>dicta volant Ligeri. Sed non et Trous heros</p>
<p n="585">dicta parat contra: iaculum nam torquet in hostem.</p>
<p>Lucagus ut pronus pendens in verbera telo</p>
<p>admonuit biiugos, proiecto dum pede laevo</p>
<p>aptet se pugnae, subit oras hasta per imas</p>
<p>fulgentis clipei, tum laevum perforat inguen:</p>
<p n="590">excussus curru moribundus volvitur arvis.</p>
<p>Quem pius Aeneas dictis adfatur amaris:</p>
<p>Lucage, nulla tuos currus fuga segnis equorum</p>
<p>prodidit aut vanae vertere ex hostibus umbrae:</p>
<p>ipse rotis saliens iuga deseris. Haec ita fatus</p>
<p n="595">arripuit biiugos; frater tendebat inertis</p>
<p>infelix palmas, curru delapsus eodem:</p>
<p>Per te, per qui te talem genuere parentes,</p>
<p>vir Troiane, sine hanc animam et miserere precantis.</p>
<p>Pluribus oranti Aeneas: Haud talia dudum</p>
<p n="600">dicta dabas. Morere et fratrem ne desere frater.</p>
<p>Tum latebras animae pectus mucrone recludit.</p>
<p>Talia per campos edebat funera ductor</p>
<p>Dardanius, torrentis aquae vel turbinis atri</p>
<p>more furens. Tandem erumpunt et castra relinquunt</p>
<p n="605">Ascanius puer et nequiquam obsessa iuventus.</p>
<milestone ed="p" n="606" unit="card"/>
<p>Iunonem interea compellat Iuppiter ultro:</p>
<p>O germana mihi atque eadem gratissima coniunx,</p>
<p>ut rebare, Venus, nec te sententia fallit,</p>
<p>Troianas sustentat opes, non vivida bello</p>
<p n="610">dextra viris animusque ferox patiensque pericli.</p>
<p>Cui Iuno summissa Quid, o pulcherrime coniunx,</p>
<p>sollicitas aegram et tua tristia dicta timentem?</p>
<p>Si mihi, quae quondam fuerat quamque esse decebat,</p>
<p>vis in amore foret, non hoc mihi namque negares,</p>
<p n="615">omnipotens, quin et pugnae subducere Turnum</p>
<p>et Dauno possem incolumem servare parenti.</p>
<p>Nunc pereat Teucrisque pio det sanguine poenas.</p>
<p>Ille tamen nostra deducit origine nomen</p>
<p>Pilumnusque illi quartus pater et tua larga</p>
<p n="620">saepe manu multisque oneravit limina donis.</p>
<p>Cui rex aetherii breviter sic fatur Olympi:</p>
<p>Si mora praesentis leti tempusque caduco</p>
<p>oratur iuveni meque hoc ita ponere sentis,</p>
<p>tolle fuga Turnum atque instantibus eripe fatis</p>
<p n="625">hactenus indulsisse vacat. Sin altior istis</p>
<p>sub precibus venia ulla latet totumque moveri</p>
<p>mutarive putas bellum, spes pascis inanis.</p>
<p>Et Iuno adlacrimans: Quid si, quae voce gravaris,</p>
<p>mente dares atque haec Turno rata vita maneret?</p>
<p n="630">Nunc manet insontem gravis exitus, aut ego veri</p>
<p>vana feror. Quod ut O potius formidine falsa</p>
<p>ludar et in melius tua, qui potes, orsa reflectas!</p>
<milestone ed="p" n="633" unit="card"/>
<p>Haec ubi dicta dedit, caelo se protinus alto</p>
<p>misit, agens hiemem nimbo succincta per auras,</p>
<p n="635">Iliacamque aciem et Laurentia castra petivit.</p>
<p>Tum dea nube cava tenuem sine viribus umbram</p>
<p>in faciem Aeneae, visu mirabile monstrum,</p>
<p>Dardaniis ornat telis clipeumque iubasque</p>
<p>divini adsimulat capitis, dat inania verba,</p>
<p n="640">dat sine mente sonum gressusque effingit euntis,</p>
<p>morte obita qualis fama est volitare figuras</p>
<p>aut quae sopitos deludunt somnia sensus.</p>
<p>At primas laeta ante acies exsultat imago</p>
<p>inritatque virum telis et voce lacessit.</p>
<p n="645">Instat cui Turnus stridentemque eminus hastam</p>
<p>conicit: illa dato vertit vestigia tergo.</p>
<p>Tum vero Aenean aversum ut cedere Turnus</p>
<p>credidit atque animo spem turbidus hausit inanem,</p>
<p>Quo fugis, Aenea? Thalamos ne desere pactos;</p>
<p n="650">hac dabitur dextra tellus quaesita per undas.</p>
<p>Talia vociferans sequitur strictumque coruscat</p>
<p>mucronem nec ferre videt sua gaudia ventos.</p>
<milestone ed="p" n="653" unit="card"/>
<p>Forte ratis celsi coniuncta crepidine saxi</p>
<p>expositis stabat scalis et ponte parato,</p>
<p n="655">qua rex Clusinis advectus Osinius oris.</p>
<p>Huc sese trepida Aeneae fugientis imago</p>
<p>conicit in latebras; nec Turnus segnior instat</p>
<p>exsuperatque moras et pontis transilit altos.</p>
<p>Vix proram attigerat: rumpit Saturnia funem</p>
<p n="660">avolsamque rapit revoluta per aequora navem.</p>
<p>Illum autem Aeneas absentem in praelia poscit;</p>
<p>obvia multa virum demittit corpora morti:</p>
<p>tum levis haud ultra latebras iam quaerit imago,</p>
<p>sed sublime volans nubi se immiscuit atrae.</p>
<p n="665">Cum Turnum medio interea fert aequore turbo.</p>
<p>Respicit ignarus rerum ingratusque salutis</p>
<p>et duplicis cum voce manus ad sidera tendit:</p>
<p>Omnipotens genitor, tanton me crimine dignum</p>
<p>duxisti et talis voluisti expendere poenas?</p>
<p n="670">Quo feror? Unde abii? Quae me fuga quemve reducit?</p>
<p>Laurentisne iterum muros aut castra videbo?</p>
<p>Quid manus illa virum, qui me meaque arma secuti?</p>
<p>Quosne (nefas) omnis infanda in morte reliqui</p>
<p>et nunc palantis video gemitumque cadentum</p>
<p n="675">accipio! Quid ago? Aut quae iam satis ima dehiscat</p>
<p>terra mihi? Vos O potius miserescite venti:</p>
<p>in rupes, in saxa, volens vos Turnus adoro</p>
<p>ferte ratem saevisque vadis immittite Syrtis,</p>
<p>quo neque me Rutuli nec conscia fama sequatur.</p>
<p n="680">Haec memorans animo nunc huc, nunc fluctuat illuc,</p>
<p>an sese mucrone ob tantum dedecus amens</p>
<p>induat et crudum per costas exigat ensem,</p>
<p>fluctibus an iaciat mediis et litora nando</p>
<p>curva petat Teucrumque iterum se reddat in arma.</p>
<p n="685">Ter conatus utramque viam, ter maxima Iuno</p>
<p>continuit iuvenemque animi miserata repressit.</p>
<p>Labitur alta secans fluctuque aestuque secundo</p>
<p>et patris antiquam Dauni defertur ad urbem.</p>
<milestone ed="p" n="689" unit="card"/>
<p>At Iovis interea monitis Mezentius ardens</p>
<p n="690">succedit pugnae Teucrosque invadit ovantis.</p>
<p>Concurrunt Tyrrhenae acies atque omnibus uni,</p>
<p>uni odiisque viro telisque frequentibus instant.</p>
<p>Ille velut rupes, vastum quae prodit in aequor,</p>
<p>obvia ventorum furiis expostaque ponto,</p>
<p n="695">vim cunctam atque minas perfert caelique marisque,</p>
<p>ipsa immota manens, prolem Dolichaonis Hebrum</p>
<p>sternit humi, cum quo Latagum Palmumque fugacem,</p>
<p>sed Latagum saxo atque ingenti fragmine montis</p>
<p>occupat os faciemque adversam, poplite Palmum</p>
<p n="700">succiso volvi segnem sinit, armaque Lauso</p>
<p>donat habere umeris et vertice figere cristas.</p>
<p>Nec non Euanthen Phrygium Paridisque Mimanta</p>
<p>aequalem comitemque, una quem nocte Theano</p>
<p>in lucem genitori Amyco dedit et face praegnans</p>
<p n="705">Cisseis regina Parin creat: urbe paterna</p>
<p>occubat, ignarum Laurens habet ora Mimanta.</p>
<p>Ac velut ille canum morsu de montibus altis</p>
<p>actus aper, multos Vesulus quem pinifer annos</p>
<p>defendit multosve palus Laurentia, silva</p>
<p n="710">pastus harundinea, postquam inter retia ventum est,</p>
<p>substitit infremuitque ferox et inhorruit armos,</p>
<p>nec cuiquam irasci propiusque accedere virtus,</p>
<p>sed iaculis tutisque procul clamoribus instant;</p>
<p>haud aliter, iustae quibus est Mezentius irae,</p>
<p n="715">non ulli est animus stricto concurrere ferro;</p>
<p>missilibus longe et vasto clamore lacessunt:</p>
<p>ille autem impavidus partis cunctatur in omnis,</p>
<p>dentibus infrendens, et tergo decutit hastas.</p>
<milestone ed="p" n="719" unit="card"/>
<p>Venerat antiquis Corythi de finibus Acron,</p>
<p n="720">Graius homo, infectos linquens profugus hymenaeos.</p>
<p>Hunc ubi miscentem longe media agmina vidit,</p>
<p>purpureum pennis et pactae coniugis ostro:</p>
<p>impastus stabula alta leo ceu saepe peragrans,</p>
<p>suadet enim vesana fames, si forte fugacem</p>
<p n="725">conspexit capream aut surgentem in cornua cervum,</p>
<p>gaudet, hians immane, comasque arrexit et haeret</p>
<p>visceribus super accumbens, lavit inproba taeter</p>
<p>ora cruor,</p>
<p>sic ruit in densos alacer Mezentius hostis.</p>
<p n="730">Sternitur infelix Acron et calcibus atram</p>
<p>tundit humum expirans infractaque tela cruentat.</p>
<p>Atque idem fugientem haud est dignatus Oroden</p>
<p>sternere nec iacta caecum dare cuspide volnus:</p>
<p>obvius adversoque occurrit seque viro vir</p>
<p n="735">contulit, haud furto melior, sed fortibus armis.</p>
<p>Tum super abiectum posito pede nixus et hasta:</p>
<p>Pars belli haud temnenda, viri, iacet altus Orodes.</p>
<p>Conclamant socii laetum paeana secuti.</p>
<p>Ille autem exspirans: Non me, quicumque es, inulto,</p>
<p n="740">victor, nec longum laetabere: te quoque fata</p>
<p>prospectant paria atque eadem mox arva tenebis.</p>
<p>Ad quae subridens mixta Mezentius ira:</p>
<p>Nunc morere. Ast de me divom pater atque hominum rex</p>
<p>viderit. Hoc dicens eduxit corpore telum:</p>
<p n="745">olli dura quies oculos et ferreus urget</p>
<p>somnus, in aeternam clauduntur lumina noctem.</p>
<milestone ed="p" n="747" unit="card"/>
<p>Caedicus Alcathoum obtruncat, Sacrator Hydaspen</p>
<p>Partheniumque Rapo et praedurum viribus Orsen,</p>
<p>Messapus Croniumque Lycaoniumque Erichaeten,</p>
<p n="750">illum infrenis equi lapsu tellure iacentem,</p>
<p>hunc peditem. Pedes et Lycius processerat Agis,</p>
<p>quem tamen haud expers Valerus virtutis avitae</p>
<p>deicit; at Thronium Salius Saliumque Nealces</p>
<p>insidiis, iaculo et longe fallente sagitta.</p>
<milestone ed="p" n="755" unit="card"/>
<p n="755">Iam gravis aequabat luctus et mutua Mavors</p>
<p>funera: caedebant pariter pariterque ruebant</p>
<p>victores victique, neque his fuga nota neque illis.</p>
<p>Di Iovis in tectis iram miserantur inanem</p>
<p>amborum et tantos mortalibus esse labores:</p>
<p n="760">hinc Venus, hinc contra spectat Saturnia Iuno,</p>
<p>pallida Tisiphone media inter milia saevit.</p>
<p>At vero ingentem quatiens Mezentius hastam</p>
<p>turbidus ingreditur campo. Quam magnus Orion,</p>
<p>cum pedes incedit medii per maxima Nerei</p>
<p n="765">stagna viam scindens, umero supereminet undas</p>
<p>aut summis referens annosam montibus ornum</p>
<p>ingrediturque solo et caput inter nubila condit:</p>
<p>talis se vastis infert Mezentius armis.</p>
<milestone ed="p" n="769" unit="card"/>
<p>Huic contra Aeneas, speculatus in agmine longo,</p>
<p n="770">obvius ire parat. Manet imperterritus ille,</p>
<p>hostem magnanimum opperiens, et mole sua stat;</p>
<p>atque oculis spatium emensus, quantum satis hastae:</p>
<p>Dextra mihi deus et telum, quod missile libro,</p>
<p>nunc adsint! Voveo praedonis corpore raptis</p>
<p n="775">indutum spoliis ipsum te, Lause, tropaeum</p>
<p>Aeneae. Dixit stridentemque eminus hastam</p>
<p>iecit; at illa volans clipeo est excussa proculque</p>
<p>egregium Antoren latus inter et ilia figit,</p>
<p>Herculis Antoren comitem, qui missus ab Argis</p>
<p n="780">haeserat Euandro atque Itala consederat urbe.</p>
<p>Sternitur infelix alieno volnere caelumque</p>
<p>aspicit et dulcis moriens reminiscitur Argos</p>
<p>tum pius Aeneas hastam iacit: illa per orbem</p>
<p>aere cavum triplici, per linea terga tribusque</p>
<p n="785">transit intextum tauris opus imaque sedit</p>
<p>inguine, sed viris haud pertulit. Ocius ensem</p>
<p>Aeneas, viso Tyrrheni sanguine laetus,</p>
<p>eripit a femine et trepidanti fervidus instat.</p>
<p>Ingemuit cari graviter genitoris amore,</p>
<p n="790">ut vidit, Lausus, lacrimaeque per ora volutae.</p>
<milestone ed="p" n="791" unit="card"/>
<p>Hic mortis durae casum tuaque optima facta,</p>
<p>siqua fidem tanto est operi latura vetustas,</p>
<p>non equidem nec te, iuvenis memorande, silebo.</p>
<p>Ille pedem referens et inutilis inque ligatus</p>
<p n="795">cedebat clipeoque inimicum hastile trahebat:</p>
<p>prorupit iuvenis seseque immiscuit armis</p>
<p>iamque adsurgentis dextra plagamque ferentis</p>
<p>Aeneae subiit mucronem ipsumque morando</p>
<p>sustinuit.  Socii magno clamore sequuntur,</p>
<p n="800">dum genitor nati parma protectus abiret,</p>
<p>telaque coniciunt proturbantque eminus hostem</p>
<p>missilibus. Furit Aeneas tectusque tenet se.</p>
<p>Ac velut effusa siquando grandine nimbi</p>
<p>praecipitant, omnis campis diffugit arator</p>
<p n="805">omnis et agricola et tuta latet arce viator,</p>
<p>aut amnis ripis aut alti fornice saxi,</p>
<p>dum pluit in terris, ut possint sole reducto</p>
<p>exercere diem: sic obrutus undique telis</p>
<p>Aeneas nubem belli, dum detonet omnis,</p>
<p n="810">sustinet et Lausum increpitat Lausoque minatur:</p>
<p>Quo moriture ruis maioraque viribus audes?</p>
<p>Fallit te incautum pietas tua. Nec minus ille</p>
<p>exsultat demens; saevae iamque altius irae</p>
<p>Dardanio surgunt ductori, extremaque Lauso</p>
<p n="815">Parcae fila legunt: validum namque exigit ensem</p>
<p>per medium Aeneas iuvenem totumque recondit.</p>
<p>Transiit et parmam mucro, levia arma minacis,</p>
<p>et tunicam, molli mater quam neverat auro,</p>
<p>implevitque sinum sanguis; tum vita per auras</p>
<p n="820">concessit maesta ad manis corpusque reliquit.</p>
<p>At vero ut voltum vidit morientis et ora,</p>
<p>ora modis Anchisiades pallentia miris,</p>
<p>ingemuit miserans graviter dextramque tetendit,</p>
<p>et mentem patriae subiit pietatis imago.</p>
<p n="825">Quid tibi nunc, miserande puer, pro laudibus istis,</p>
<p>quid pius Aeneas tanta dabit indole dignum?</p>
<p>Arma, quibus laetatus, habe tua, teque parentum</p>
<p>manibus et cineri, siqua est ea cura, remitto.</p>
<p>Hoc tamen infelix miseram solabere mortem:</p>
<p n="830">Aeneae magni dextra cadis. Increpat ultro</p>
<p>cunctantis socios et terra sublevat ipsum,</p>
<p>sanguine turpantem comptos de more capillos.</p>
<milestone ed="p" n="833" unit="card"/>
<p>Interea genitor Tiberini ad fluminis undam</p>
<p>volnera siccabat lymphis corpusque levabat</p>
<p n="835">arboris adclinis trunco. Procul aerea ramis</p>
<p>dependet galea et prato gravia arma quiescunt.</p>
<p>Stant lecti circum iuvenes: ipse aeger anhelans</p>
<p>colla fovet, fusus propexam in pectore barbam;</p>
<p>multa super Lauso rogitat multumque remittit</p>
<p n="840">qui revocent maestique ferant mandata parentis.</p>
<p>At Lausum socii exanimem super arma ferebant</p>
<p>flentes, ingentem atque ingenti volnere victum.</p>
<p>Agnovit longe gemitum praesaga mali mens:</p>
<p>canitiem multo deformat pulvere et ambas</p>
<p n="845">ad caelum tendit palmas et corpore inhaeret.</p>
<p>Tantane me tenuit vivendi, nate, voluptas,</p>
<p>ut pro me hostili paterer succedere dextrae,</p>
<p>quem genui? Tuane haec genitor per volnera servor,</p>
<p>morte tua vivens? Heu, nunc misero mihi demum</p>
<p n="850">exitium infelix, nunc alte volnus adactum!</p>
<p>Idem ego, nate, tuum maculavi crimine nomen,</p>
<p>pulsus ob invidiam solio sceptrisque paternis.</p>
<p>Debueram patriae poenas odiisque meorum:</p>
<p>omnis per mortis animam sontem ipse dedissem!</p>
<p n="855">Nunc vivo neque adhuc homines lucemque relinquo.</p>
<p>Sed linquam. Simul hoc dicens attollit in aegrum</p>
<p>se femur et, quamvis dolor alto volnere tardet,</p>
<p>haud deiectus equum duci iubet. Hoc decus illi,</p>
<p>hoc solamen erat; bellis hoc victor abibat</p>
<p n="860">omnibus. Adloquitur maerentem et talibus infit:</p>
<p>Rhaebe, diu, res siqua diu mortalibus ulla est,</p>
<p>viximus. Aut hodie victor spolia illa cruenti</p>
<p>et caput Aeneae referes Lausique dolorum</p>
<p>ultor eris mecum aut, aperit si nulla viam vis,</p>
<p n="865">occumbes pariter; neque enim, fortissime, credo,</p>
<p>iussa aliena pati et dominos dignabere Teucros.</p>
<p>Dixit et exceptus tergo consueta locavit</p>
<p>membra manusque ambas iaculis oneravit acutis,</p>
<p>aere caput fulgens cristaque hirsutus equina.</p>
<p n="870">Sic cursum in medios rapidus dedit: aestuat ingens</p>
<p>uno in corde pudor mixtoque insania luctu,</p>
<p>[et furiis agitatus amor et conscia virtus.]</p>
<milestone ed="p" n="873" unit="card"/>
<p>Atque hic Aenean magna ter voce vocavit.</p>
<p>Aeneas agnovit enim laetusque precatur:</p>
<p n="875">Sic pater ille deum faciat, sic altus Apollo,</p>
<p>incipias conferre manum.</p>
<p>Tantum effatus et infesta subit obvius hasta.</p>
<p>Ille autem: Quid me erepto, saevissime, nato</p>
<p>terres? Haec via sola fuit, qua perdere posses.</p>
<p n="880">Nec mortem horremus nec divom parcimus ulli.</p>
<p>Desine: nam venio moriturus et haec tibi porto</p>
<p>dona prius. Dixit telumque intorsit in hostem;</p>
<p>inde aliud super atque aliud figitque volatque</p>
<p>ingenti gyro, sed sustinet aureus umbo.</p>
<p n="885">Ter circum adstantem laevos equitavit in orbes</p>
<p>tela manu iaciens, ter secum Trous heros</p>
<p>immanem aerato circumfert tegmine silvam.</p>
<p>Inde ubi tot traxisse moras, tot spicula taedet</p>
<p>vellere et urgetur pugna congressus iniqua,</p>
<p n="890">multa movens animo iam tandem erumpit et inter</p>
<p>bellatoris equi cava tempora conicit hastam.</p>
<p>Tollit se arrectum quadrupes et calcibus auras</p>
<p>verberat effusumque equitem super ipse secutus</p>
<p>implicat eiectoque incumbit cernuus armo.</p>
<p n="895">Clamore incendunt caelum Troesque Latinique.</p>
<p>Advolat Aeneas vaginaque eripit ensem</p>
<p>et super haec: Ubi nunc Mezentius acer et illa</p>
<p>effera vis animi? Contra Tyrrhenus, ut auras</p>
<p>suspiciens hausit caelum mentemque recepit:</p>
<p n="900">Hostis amare, quid increpitas mortemque minaris?</p>
<p>Nullum in caede nefas, nec sic ad proelia veni,</p>
<p>nec tecum meus haec pepigit mihi foedera Lausus.</p>
<p>Unum hoc per siqua est victis venia hostibus oro:</p>
<p>corpus humo patiare tegi. Scio acerba meorum</p>
<p n="905">circumstare odia: hunc, oro, defende furorem</p>
<p>et me consortem nati concede sepulchro.</p>
<p>Haec loquitur iuguloque haud inscius accipit ensem</p>
<p>undantique animam diffundit in arva cruore.</p></div1>
<div1 type="Book" n="11">
<milestone ed="p" n="1" unit="card"/>
<p>Oceanum interea surgens Aurora reliquit:</p>
<p>Aeneas, quamquam et sociis dare tempus humandis</p>
<p>praecipitant curae turbataque funere mens est,</p>
<p>vota deum primo victor solvebat Eoo.</p>
<p n="5">Ingentem quercum decisis undique ramis</p>
<p>constituit tumulo fulgentiaque induit arma,</p>
<p>Mezenti ducis exuvias, tibi, magne, tropaeum,</p>
<p>bellipotens: aptat rorantis sanguine cristas</p>
<p>telaque trunca viri et bis sex thoraca petitum</p>
<p n="10">perfossumque locis clipeumque ex aere sinistrae</p>
<p>subligat atque ensem collo suspendit eburnum.</p>
<p>Tum socios, namque omnis eum stipata tegebat</p>
<p>turba ducum, sic incipiens hortatur ovantis:</p>
<p>Maxima res effecta, viri; timor omnis abesto,</p>
<p n="15">quod superest: haec sunt spolia et de rege superbo</p>
<p>primitiae, manibusque meis Mezentius hic est.</p>
<p>Nunc iter ad regem nobis murosque Latinos.</p>
<p>Arma parate animis et spe praesumite bellum,</p>
<p>nequa mora ignaros, ubi primum vellere signa</p>
<p n="20">adnuerint superi pubemque educere castris,</p>
<p>impediat segnisve metu sententia tardet.</p>
<p>Interea socios inhumataque corpora terrae</p>
<p>mandemus, qui solus honos Acheronte sub imo est.</p>
<p>Ite, ait, egregias animas, quae sanguine nobis</p>
<p n="25">hanc patriam peperere suo, decorate supremis</p>
<p>muneribus, maestamque Evandri primus ad urbem</p>
<p>mittatur Pallas, quem non virtutis egentem</p>
<p>abstulit atra dies et funere mersit acerbo.</p>
<milestone ed="p" n="29" unit="card"/>
<p>Sic ait inlacrimans recipitque ad limina gressum,</p>
<p n="30">corpus ubi exanimi positum Pallantis Acoetes</p>
<p>servabat senior, qui Parrhasio Evandro</p>
<p>armiger ante fuit, sed non felicibus aeque</p>
<p>tum comes auspiciis caro datus ibat alumno.</p>
<p>Circum omnis famulumque manus Troianaque turba</p>
<p n="35">et maestum Iliades crinem de more solutae.</p>
<p>Ut vero Aeneas foribus sese intulit altis,</p>
<p>ingentem gemitum tunsis ad sidera tollunt</p>
<p>pectoribus, maestoque immugit regia luctu.</p>
<p>Ipse caput nivei fultum Pallantis et ora</p>
<p n="40">ut vidit levique patens in pectore vulnus</p>
<p>cuspidis Ausoniae, lacrimis ita fatur obortis.</p>
<p>Tene, inquit, miserande puer, cum laeta veniret,</p>
<p>invidit Fortuna mihi, ne regna videres</p>
<p>nostra neque ad sedes victor veherere paternas?</p>
<p n="45">Non haec Evandro de te promissa parenti</p>
<p>discedens dederam, cum me complexus euntem</p>
<p>mitteret in magnum imperium metuensque moneret</p>
<p>acris esse viros, cum dura proelia gente.</p>
<p>Et nunc ille quidem spe multum captus inani</p>
<p n="50">fors et vota facit cumulatque altaria donis:</p>
<p>nos iuvenem exanimum et nil iam caelestibus ullis</p>
<p>debentem vano maesti comitamur honore.</p>
<p>Infelix, nati funus crudele videbis!</p>
<p>Hi nostri reditus expectatique triumphi!</p>
<p n="55">Haec mea magna fides! At non, Evandre, pudendis</p>
<p>vulneribus pulsum adspicies nec sospite dirum</p>
<p>optabis nato funus pater. Ei mihi, quantum</p>
<p>praesidium Ausonia et quantum tu perdis, Iule!</p>
<milestone ed="p" n="59" unit="card"/>
<p>Haec ubi deflevit, tolli miserabile corpus</p>
<p n="60">imperat et toto lectos ex agmine mittit</p>
<p>mille viros, qui supremum comitentur honorem</p>
<p>intersintque patris lacrimis, solacia luctus</p>
<p>exigua ingentis, misero sed debita patri.</p>
<p>Haud segnes alii crates et molle feretrum</p>
<p n="65">arbuteis texunt virgis et vimine querno</p>
<p>exstructosque toros obtentu frondis inumbrant.</p>
<p>Hic iuvenem agresti sublimem stramine ponunt,</p>
<p>qualem virgineo demessum pollice florem</p>
<p>seu mollis violae seu languentis hyacinthi,</p>
<p n="70">cui neque fulgor adhuc necdum sua forma recessit:</p>
<p>non iam mater alit tellus viresque ministrat.</p>
<p>Tum geminas vestes auroque ostroque rigentis</p>
<p>extulit Aeneas, quas illi laeta laborum</p>
<p>ipsa suis quondam manibus Sidonia Dido</p>
<p n="75">fecerat et tenui telas discreverat auro.</p>
<p>Harum unam iuveni supremum maestus honorem</p>
<p>induit arsurasque comas obnubit amictu,</p>
<p>multaque praeterea Laurentis praemia pugnae</p>
<p>aggerat et longo praedam iubet ordine duci.</p>
<p n="80">Addit equos et tela, quibus spoliaverat hostem.</p>
<p>Vinxerat et post terga manus, quos mitteret umbris</p>
<p>inferias, caeso sparsuros sanguine flammas,</p>
<p>indutosque iubet truncos hostilibus armis</p>
<p>ipsos ferre duces inimicaque nomina figi.</p>
<p n="85">Ducitur infelix aevo confectus Acoetes:</p>
<p>pectora nunc foedans pugnis, nunc unguibus ora</p>
<p>sternitur et toto proiectus corpore terrae.~.~.</p>
<p>Ducunt et Rutulo perfusos sanguine currus.</p>
<p>Post bellator equus positis insignibus Aethon</p>
<p n="90">it lacrimans guttisque umectat grandibus ora.</p>
<p>Hastam alii galeamque ferunt, nam cetera Turnus</p>
<p>victor habet. Tum maesta phalanx Teucrique sequuntur</p>
<p>Tyrrhenique omnes et versis Arcades armis.</p>
<p>Postquam omnis longe comitum praecesserat ordo,</p>
<p n="95">substitit Aeneas gemituque haec addidit alto:</p>
<p>Nos alias hinc ad lacrimas eadem horrida belli</p>
<p>fata vocant: salve aeternum mihi, maxime Palla,</p>
<p>aeternumque vale. Nec plura effatus ad altos</p>
<p>tendebat muros gressumque in castra ferebat.</p>
<milestone ed="p" n="100" unit="card"/>
<p n="100">Iamque oratores aderant ex urbe Latina,</p>
<p>velati ramis oleae veniamque rogantes:</p>
<p>corpora, per campos ferro quae fusa iacebant,</p>
<p>redderet ac tumulo sineret succedere terrae;</p>
<p>nullum cum victis certamen et aethere cassis;</p>
<p n="105">parceret hospitibus quondam socerisque vocatis.</p>
<p>Quos bonus Aeneas haud aspernanda precantis</p>
<p>prosequitur venia et verbis haec insuper addit:</p>
<p>Quaenam vos tanto fortuna indigna, Latini,</p>
<p>implicuit bello, qui nos fugiatis amicos?</p>
<p n="110">Pacem me exanimis et Martis sorte peremptis</p>
<p>oratis? Equidem et vivis concedere vellem.</p>
<p>Nec veni, nisi fata locum sedemque dedissent,</p>
<p>nec bellum cum gente gero: rex nostra reliquit</p>
<p>hospitia et Turni potius se credidit armis.</p>
<p n="115">Aequius huic Turnum fuerat se opponere morti.</p>
<p>Si bellum finire manu, si pellere Teucros</p>
<p>apparat, his mecum decuit concurrere telis:</p>
<p>vixet, cui vitam deus aut sua dextra dedisset.</p>
<p>Nunc ite et miseris supponite civibus ignem.</p>
<p n="120">Dixerat Aeneas. Illi obstipuere silentes</p>
<p>conversique oculos inter se atque ora tenebant.</p>
<milestone ed="p" n="122" unit="card"/>
<p>Tum senior semperque odiis et crimine Drances</p>
<p>infensus iuveni Turno sic ore vicissim</p>
<p>orsa refert: O fama ingens, ingentior armis</p>
<p n="125">vir Troiane, quibus caelo te laudibus aequem?</p>
<p>Iustitiaene prius mirer belline laborum?</p>
<p>Nos vero haec patriam grati referemus ad urbem</p>
<p>et te, siqua viam dederit fortuna, Latino</p>
<p>iungemus regi: quaerat sibi foedera Turnus.</p>
<p n="130">Quin et fatalis murorum attollere moles</p>
<p>saxaque subvectare umeris Troiana iuvabit.</p>
<p>Dixerat haec, unoque omnes eadem ore fremebant.</p>
<p>Bis senos pepigere dies et pace sequestra</p>
<p>per silvas Teucri mixtique inpune Latini</p>
<p n="135">erravere iugis.  Ferro sonat alta bipenni</p>
<p>fraxinus, evertunt actas ad sidera pinus,</p>
<p>robora nec cuneis et olentem scindere cedrum</p>
<p>nec plaustris cessant vectare gementibus ornos.</p>
<milestone ed="p" n="139" unit="card"/>
<p>Et iam Fama volans, tanti praenuntia luctus,</p>
<p n="140">Evandrum Evandrique domos et moenia replet,</p>
<p>quae modo victorem Latio Pallanta ferebat.</p>
<p>Arcades ad portas ruere et de more vetusto</p>
<p>funereas rapuere faces; lucet via longo</p>
<p>ordine flammarum et late discriminat agros.</p>
<p n="145">Contra turba Phrygum veniens plangentia iungit</p>
<p>agmina. Quae postquam matres succedere tectis</p>
<p>viderunt, maestam incendunt clamoribus urbem.</p>
<p>At non Evandrum potis est vis ulla tenere,</p>
<p>sed venit in medios. Feretro Pallanta reposto</p>
<p n="150">procubuit super atque haeret lacrimansque gemensque,</p>
<p>et via vix tandem vocis laxata dolore est.</p>
<p>Non haec, O Palla, dederas promissa parenti,</p>
<p>cautius ut saevo velles te credere Marti;</p>
<p>haud ignarus eram, quantum nova gloria in armis</p>
<p n="155">et praedulce decus primo certamine posset.</p>
<p>Primitiae iuvenis miserae bellique propinqui</p>
<p>dura rudimenta et nulli exaudita deorum</p>
<p>vota precesque meae! Tuque, O sanctissima coniunx,</p>
<p>felix morte tua neque in hunc servata dolorem!</p>
<p n="160">Contra ego vivendo vici mea fata, superstes</p>
<p>restarem ut genitor. Troum socia arma secutum</p>
<p>obruerent Rutuli telis! Animam ipse dedissem</p>
<p>atque haec pompa domum me, non Pallanta, referret,</p>
<p>nec vos arguerim, Teucri, nec foedera nec quas</p>
<p n="165">iunximus hospitio dextras: sors ista senectae</p>
<p>debita erat nostrae. Quod si immatura manebat</p>
<p>mors natum, caesis Volscorum milibus ante</p>
<p>ducentem in Latium Teucros cecidisse iuvabit.</p>
<p>Quin ego non alio digner te funere, Palla,</p>
<p n="170">quam pius Aeneas [et quam magni Phryges et quam</p>
<p>Tyrrhenique duces, Tyrrhenum exercitus omnis.]</p>
<p>Magna tropaea ferunt, quos dat tua dextera Leto:</p>
<p>tu quoque nunc stares immanis truncus in armis,</p>
<p>esset par aetas et idem si robur ab annis,</p>
<p n="175">Turne. Sed infelix Teucros quid demoror armis?</p>
<p>Vadite et haec memores regi mandata referte:</p>
<p>quod vitam moror invisam Pallante perempto,</p>
<p>dextera causa tua est, Turnum natoque patrique</p>
<p>quam debere vides. Meritis vacat hic tibi solus</p>
<p n="180">fortunaeque locus. Non vitae gaudia quaero,</p>
<p>nec fas, sed nato Manis perferre sub imos.</p>
<milestone ed="p" n="182" unit="card"/>
<p>Aurora interea miseris mortalibus almam</p>
<p>extulerat lucem, referens opera atque labores:</p>
<p>iam pater Aeneas, iam curvo in litore Tarchon</p>
<p n="185">constituere pyras. Huc corpora quisque suorum</p>
<p>more tulere patrum, subiectisque ignibus atris</p>
<p>conditur in tenebras altum caligine caelum.</p>
<p>Ter circum accensos cincti fulgentibus armis</p>
<p>decurrere rogos, ter maestum funeris ignem</p>
<p n="190">lustravere in equis ululatusque ore dedere;</p>
<p>spargitur et tellus lacrimis, sparguntur et arma:</p>
<p>it caelo clamorque virum clangorque tubarum.</p>
<p>Hic alii spolia occisis derepta Latinis</p>
<p>coniciunt igni, galeas ensesque decoros</p>
<p n="195">frenaque ferventisque rotas; pars munera nota,</p>
<p>ipsorum clipeos et non felicia tela.</p>
<p>Multa boum circa mactantur corpora Morti,</p>
<p>saetigerosque sues raptasque ex omnibus agris</p>
<p>in flammam iugulant pecudes. Tum litore toto</p>
<p n="200">ardentis spectant socios semustaque servant</p>
<p>busta neque avelli possunt, nox umida donec</p>
<p>invertit caelum stellis ardentibus aptum.</p>
<milestone ed="p" n="203" unit="card"/>
<p>Nec minus et miseri diversa in parte Latini</p>
<p>innumeras struxere pyras, et corpora partim</p>
<p n="205">multa virum terrae infodiunt avectaque partim</p>
<p>finitimos tollunt in agros urbique remittunt,</p>
<p>cetera confusaeque ingentem caedis acervum</p>
<p>nec numero nec honore cremant: tunc undique vasti</p>
<p>certatim crebris conlucent ignibus agri.</p>
<p n="210">Tertia lux gelidam caelo dimoverat umbram:</p>
<p>maerentes altum cinerem et confusa ruebant</p>
<p>ossa focis tepidoque onerabant aggere terrae.</p>
<p>Iam vero in tectis, praedivitis urbe Latini,</p>
<p>praecipuus fragor et longi pars maxima luctus.</p>
<p n="215">Hic matres miseraeque nurus, hic cara sororum</p>
<p>pectora maerentum puerique parentibus orbi</p>
<p>dirum exsecrantur bellum Turnique hymenaeos:</p>
<p>ipsum armis ipsumque iubent decernere ferro,</p>
<p>qui regnum Italiae et primos sibi poscat honores.</p>
<p n="220">ingravat haec saevus Drances solumque vocari</p>
<p>testatur, solum posci in certamina Turnum.</p>
<p>Multa simul contra variis sententia dictis</p>
<p>pro Turno, et magnum reginae nomen obumbrat,</p>
<p>multa virum meritis sustentat fama tropaeis.</p>
<milestone ed="p" n="225" unit="card"/>
<p n="225">Hos inter motus, medio in flagrante tumultu,</p>
<p>ecce super maesti magna Diomedis ab urbe</p>
<p>legati responsa ferunt: nihil omnibus actum</p>
<p>tantorum impensis operum, nil dona neque aurum</p>
<p>nec magnas valuisse preces, alia arma Latinis</p>
<p n="230">quaerenda aut pacem Troiano ab rege petendum.</p>
<p>Deficit ingenti luctu rex ipse Latinus.</p>
<p>Fatalem Aenean manifesto numine ferri</p>
<p>admonet ira deum tumulique ante ora recentes.</p>
<p>Ergo concilium magnum primosque suorum</p>
<p n="235">imperio accitos alta intra limina cogit.</p>
<p>olli convenere fluuntque ad regia plenis</p>
<p>tecta viis. Sedet in mediis et maximus aevo</p>
<p>et primus sceptris haud laeta fronte Latinus.</p>
<p>Atque hic legatos Aetola ex urbe remissos,</p>
<p n="240">quae referant, fari iubet et responsa reposcit</p>
<p>ordine cuncta suo. Tum facta silentia linguis,</p>
<p>et Venulus dicto parens ita farier infit:</p>
<milestone ed="p" n="243" unit="card"/>
<p>Vidimus, o cives, Diomedem Argivaque castra</p>
<p>atque iter emensi casus superavimus omnis</p>
<p n="245">contigimusque manum, qua concidit Ilia tellus.</p>
<p>Ille urbem Argyripam patriae cognomine gentis</p>
<p>victor Gargani condebat Iapygis agris.</p>
<p>Postquam introgressi et coram data copia fandi,</p>
<p>munera praeferimus, nomen patriamque docemus,</p>
<p n="250">qui bellum intulerint, quae causa attraxerit Arpos.</p>
<p>Auditis ille haec placido sic reddidit ore:</p>
<p>O fortunatae gentes, Saturnia regna,</p>
<p>antiqui Ausonii, quae vos fortuna quietos</p>
<p>sollicitat suadetque ignota lacessere bella?</p>
<p n="255">Quicumque Iliacos ferro violavimus agros,</p>
<p>mitto ea, quae muris bellando exhausta sub altis,</p>
<p>quos Simois premat ille viros, infanda per orbem</p>
<p>supplicia et scelerum poenas expendimus omnes,</p>
<p>vel Priamo miseranda manus: scit triste Minervae</p>
<p n="260">sidus et Euboicae cautes ultorque Caphareus.</p>
<p>Militia ex illa diversum ad litus abacti</p>
<p>Atrides Protei Menelaus adusque columnas</p>
<p>exsulat, Aetnaeos vidit Cyclopas Ulixes.</p>
<p>Regna Neoptolemi referam versosque penates</p>
<p n="265">Idomenei? Libycone habitantis litore Locros?</p>
<p>Ipse Mycenaeus magnorum ductor Achivom</p>
<p>coniugis infandae prima inter limina dextra</p>
<p>oppetiit: devictam Asiam subsedit adulter.</p>
<p>Invidisse deos, patriis ut redditus aris</p>
<p n="270">coniugium optatum et pulchram Calydona viderem?</p>
<p>Nunc etiam horribili visu portenta sequuntur,</p>
<p>et socii amissi petierunt aethera pennis</p>
<p>fluminibusque vagantur aves, heu dira meorum</p>
<p>supplicia, et scopulos lacrimosis vocibus implent.</p>
<p n="275">Haec adeo ex illo mihi iam speranda fuerunt</p>
<p>tempore, cum ferro caelestia corpora demens</p>
<p>adpetii et Veneris violavi volnere dextram.</p>
<p>Ne vero, ne me ad talis impellite pugnas:</p>
<p>nec mihi cum Teucris ullum post eruta bellum</p>
<p n="280">Pergama, nec veterum memini laetorve malorum.</p>
<p>Munera, quae patriis ad me portatis ab oris,</p>
<p>vertite ad Aenean. Stetimus tela aspera contra</p>
<p>contulimusque manus: experto credite, quantus</p>
<p>in clipeum adsurgat, quo turbine torqueat hastam.</p>
<p n="285">Si duo praeterea talis Idaea tulisset</p>
<p>terra viros, ultro Inachias venisset ad urbes</p>
<p>Dardanus, et versis lugeret Graecia fatis.</p>
<p>Quidquid apud durae cessatum est moenia Troiae,</p>
<p>Hectoris Aeneaeque manu victoria Graium</p>
<p n="290">haesit et in decimum vestigia rettulit annum.</p>
<p>Ambo animis, ambo insignes praestantibus armis</p>
<p>hic pietate prior. Coeant in foedera dextrae,</p>
<p>qua datur; ast armis concurrant arma cavete.</p>
<p>Et responsa simul quae sint, rex optime, regis</p>
<p n="295">audisti et quae sit magno sententia bello.</p>
<milestone ed="p" n="296" unit="card"/>
<p>Vix ea legati, variusque per ora cucurrit</p>
<p>Ausonidum turbata fremor: ceu saxa morantur</p>
<p>cum rapidos amnis, fit clauso gurgite murmur</p>
<p>vicinaeque fremunt ripae crepitantibus undis.</p>
<p n="300">Ut primum placati animi et trepida ora quierunt,</p>
<p>praefatus divos solio rex infit ab alto:</p>
<milestone ed="p" n="302" unit="card"/>
<p>Ante equidem summa de re statuisse, Latini,</p>
<p>et vellem et fuerat melius, non tempore tali</p>
<p>cogere concilium. cum muros adsidet hostis.</p>
<p n="305">Bellum importunum, cives, cum gente deorum</p>
<p>invictisque viris gerimus, quos nulla fatigant</p>
<p>proelia: nec victi possunt absistere ferro.</p>
<p>Spem siquam adscitis Aetolum habuistis in armis,</p>
<p>ponite. Spes sibi quisque, sed haec quam angusta videtis;</p>
<p n="310">cetera qua rerum iaceant perculsa ruina,</p>
<p>ante oculos interque manus sunt omnia vestras.</p>
<p>Nec quemquam incuso: potuit quae plurima virtus</p>
<p>esse, fuit; toto certatum est corpore regni.</p>
<p>Nunc adeo quae sit dubiae sententia menti</p>
<p n="315">expediam et paucis, animos adhibete, docebo.</p>
<p>Est antiquus ager Tusco mihi proximus amni,</p>
<p>longus in occasum, finis super usque Sicanos;</p>
<p>Aurunci Rutulique serunt et vomere duros</p>
<p>exercent colles atque horum asperrima pascunt.</p>
<p n="320">Haec omnis regio et celsi plaga pinea montis</p>
<p>cedat amicitiae Teucrorum, et foederis aequas</p>
<p>dicamus leges sociosque in regna vocemus.</p>
<p>Considant, si tantus amor, et moenia condant.</p>
<p>Sin alios finis aliamque capessere gentem</p>
<p n="325">est animus possuntque solo decedere nostro:</p>
<p>bis denas Italo texamus robore navis</p>
<p>seu pluris complere valent, iacet omnis ad undam</p>
<p>materies, ipsi numerumque modumque carinis</p>
<p>praecipiant, nos aera manus navalia demus.</p>
<p n="330">Praeterea qui dicta ferant et foedera firment</p>
<p>centum oratores prima de gente Latinos</p>
<p>ire placet pacisque manu praetendere ramos,</p>
<p>munera portantis aurique eborisque talenta</p>
<p>et sellam regni trabeamque insignia nostri.</p>
<p n="335">Consulite in medium et rebus succurrite fessis.</p>
<milestone ed="p" n="336" unit="card"/>
<p>Tum Drances idem infensus, quem gloria Turni</p>
<p>obliqua invidia stimulisque agitabat amaris,</p>
<p>largus opum et lingua melior, sed frigida bello</p>
<p>dextera, consiliis habitus non futilis auctor,</p>
<p n="340">seditione potens (genus huic materna superbum</p>
<p>nobilitas dabat, incertum de patre ferebat),</p>
<p>surgit et his onerat dictis atque aggerat iras:</p>
<p>Rem nulli obscuram nostrae nec vocis egentem</p>
<p>consulis, O bone rex: cuncti se scire fatentur,</p>
<p n="345">quid fortuna ferat populi, sed dicere mussant.</p>
<p>Det libertatem fandi flatusque remittat</p>
<p>cuius ob auspicium infaustum moresque sinistros</p>
<p>(dicam equidem, licet arma mihi mortemque minetur)</p>
<p>lumina tot cecidisse ducum totamque videmus</p>
<p n="350">consedisse urbem luctu, dum Troia temptat</p>
<p>castra fugae fidens et caelum territat armis.</p>
<p>Unum etiam donis istis, quae plurima mitti</p>
<p>Dardanidis dicique iubes, unum, optime regum,</p>
<p>adicias nec te ullius violentia vincat,</p>
<p n="355">quin natam egregio genero dignisque hymenaeis</p>
<p>des, pater, et pacem hanc aeterno foedere iungas.</p>
<p>Quod si tantus habet mentes et pectora terror,</p>
<p>ipsum obtestemur veniamque oremus ab ipso:</p>
<p>cedat, ius proprium regi patriaeque remittat.</p>
<p n="360">Quid miseros totiens in aperta pericula cives</p>
<p>proicis, O Latio caput horum et causa malorum?</p>
<p>Nulla salus bello: pacem te poscimus omnes,</p>
<p>Turne, simul pacis solum inviolabile pignus.</p>
<p>Primus ego, invisum quem tu tibi fingis, et esse</p>
<p n="365">nil moror, en supplex venio. Miserere tuorum,</p>
<p>pone animos et pulsus abi. Sat funera fusi</p>
<p>vidimus ingentis et desolavimus agros.</p>
<p>Aut si fama movet, si tantum pectore robur</p>
<p>concipis et si adeo dotalis regia cordi est,</p>
<p n="370">aude atque adversum fidens fer pectus in hostem.</p>
<p>Scilicet ut Turno contingat regia coniunx,</p>
<p>nos animae viles, inhumata infletaque turba,</p>
<p>sternamur campis. Etiam tu, siqua tibi vis,</p>
<p>si patrii quid Martis habes, illum aspice contra,</p>
<p n="375">qui vocat.</p>
<milestone ed="p" n="376" unit="card"/>
<p>Talibus exarsit dictis violentia Turni;</p>
<p>dat gemitum rumpitque has imo pectore voces</p>
<p>Larga quidem, Drance, semper tibi copia fandi</p>
<p>tum, cum bella manus poscunt, patribusque vocatis</p>
<p n="380">primus ades. Sed non replenda est curia verbis,</p>
<p>quae tuto tibi magna volant, dum distinet hostem</p>
<p>agger murorum nec inundant sanguine fossae.</p>
<p>Proinde tona eloquio, solitum tibi, meque timoris</p>
<p>argue tu, Drance, quando tot stragis acervos</p>
<p n="385">Teucrorum tua dextra dedit passimque tropaeis</p>
<p>insignis agros. Possit quid vivida virtus,</p>
<p>experiare licet; nec longe scilicet hostes</p>
<p>quaerendi nobis: circumstant undique muros.</p>
<p>Imus in adversos: quid cessas? An tibi Mavors</p>
<p n="390">ventosa in lingua pedibusque fugacibus istis</p>
<p>semper erit?</p>
<p>Pulsus ego? Aut quisquam merito, foedissime, pulsum</p>
<p>arguet, Iliaco tumidum qui crescere Thybrim</p>
<p>sanguine et Evandri totam cum stirpe videbit</p>
<p n="395">procubuisse domum atque exutos Arcadas armis?</p>
<p>Haud ita me experti Bitias et Pandarus ingens</p>
<p>et quos mille die victor sub Tartara misi,</p>
<p>inclusus muris hostilique aggere saeptus.</p>
<milestone ed="p" n="397" unit="card"/>
<p>Nulla salus bello. Capiti cane talia, demens,</p>
<p n="400">Dardanio rebusque tuis. Proinde omnia magno</p>
<p>ne cessa turbare metu atque extollere vires</p>
<p>gentis bis victae, contra premere arma Latini.</p>
<p>Nunc et Myrmidonum proceres Phrygia arma tremescunt,</p>
<p>nunc et Tydides et Larissaeus Achilles,</p>
<p n="405">amnis et Hadriacas retro fugit Aufidus undas.</p>
<p>Vel cum se pavidum contra mea iurgia fingit</p>
<p>artificis scelus et formidine crimen acerbat.</p>
<p>Numquam animam talem dextra hac, absiste moveri,</p>
<p>amittes: habitet tecum et sit pectore in isto.</p>
<p n="410">Nunc ad te et tua magna, pater, consulta revertor.</p>
<p>Si nullam nostris ultra spem ponis in armis,</p>
<p>si tam deserti sumus et semel agmine verso</p>
<p>funditus occidimus neque habet Fortuna regressum?</p>
<p>oremus pacem et dextras tendamus inertis.</p>
<p n="415">Quamquam O, si solitae quicquam virtutis adesset!</p>
<p>Ille mihi ante alios fortunatusque laborum</p>
<p>egregiusque animi, qui, nequid tale videret,</p>
<p>procubuit moriens et humum semel ore momordit.</p>
<p>Sin et opes nobis et adhuc intacta iuventus</p>
<p n="420">auxilioque urbes Italae populique supersunt,</p>
<p>sin et Troianis cum multo gloria venit</p>
<p>sanguine, sunt illis sua funera parque per omnis</p>
<p>tempestas: cur indecores in limine primo</p>
<p>deficimus? Cur ante tubam tremor occupat artus?</p>
<p n="425">Multa dies variisque labor mutabilis aevi</p>
<p>rettulit in melius, multos alterna revisens</p>
<p>lusit et in solido rursus Fortuna locavit.</p>
<p>Non erit auxilio nobis Aetolus et Arpi:</p>
<p>at Messapus erit felixque Tolumnius et quos</p>
<p n="430">tot populi misere duces, nec parva sequetur</p>
<p>gloria delectos Latio et Laurentibus agris.</p>
<p>Est et Volscorum egregia de gente Camilla,</p>
<p>agmen agens equitum et florentis aere catervas.</p>
<p>Quod si me solum Teucri in certamina poscunt</p>
<p n="435">idque placet tantumque bonis communibus obsto,</p>
<p>non adeo has exosa manus Victoria fugit,</p>
<p>ut tanta quicquam pro spe temptare recusem.</p>
<p>Ibo animis contra, vel magnum praestet Achillem</p>
<p>factaque Vulcani manibus paria induat arma</p>
<p n="440">ille licet. Vobis animam hanc soceroque Latino</p>
<p>Turnus ego, haud ulli veterum virtute secundus,</p>
<p>devovi. Solum Aeneas vocat: et vocet oro,</p>
<p>nec Drances potius, sive est haec ira deorum,</p>
<p>morte luat, sive est virtus et gloria, tollat.</p>
<milestone ed="p" n="445" unit="card"/>
<p n="445">Illi haec inter se dubiis de rebus agebant</p>
<p>certantes; castra Aeneas aciemque movebat:</p>
<p>nuntius ingenti per regia tecta tumultu</p>
<p>ecce ruit magnisque urbem terroribus implet,</p>
<p>instructos acie Tiberino a flumine Teucros</p>
<p n="450">Tyrrhenamque manum totis descendere campis.</p>
<p>Extemplo turbati animi concussaque vulgi</p>
<p>pectora et adrectae stimulis haud mollibus irae.</p>
<p>Arma manu trepidi poscunt, fremit arma iuventus,</p>
<p>flent maesti mussantque patres. Hic undique clamor</p>
<p n="455">dissensu vario magnus se tollit in auras</p>
<p>haud secus atque alto in luco cum forte catervae</p>
<p>consedere avium piscosove amne Padusae</p>
<p>dant sonitum rauci per stagna loquacia cycni.</p>
<p>Immo, ait, O cives adrepto tempore, Turnus,</p>
<p n="460">cogite concilium et pacem laudate sedentes:</p>
<p>illi armis in regna ruunt. Nec plura locutus</p>
<p>corripuit sese et tectis citus extulit altis.</p>
<p>Tu, Voluse, armari Volscorum edice maniplos,</p>
<p>duc, ait, et Rutulos. Equitem Messapus in armis</p>
<p n="465">et cum fratre Coras latis diffundite campis.</p>
<p>Pars aditus urbis firmet turrisque capessat,</p>
<p>cetera, qua iusso, mecum manus inferat arma.</p>
<milestone ed="p" n="468" unit="card"/>
<p>Ilicet in muros tota discurritur urbe.</p>
<p>Consilium ipse pater et magna incepta Latinus</p>
<p n="470">deserit ac tristi turbatus tempore differt</p>
<p>multaque se incusat, qui non adceperit ultro</p>
<p>Dardanium Aenean generumque adsciverit urbi.</p>
<p>Praefodiunt alii portas aut saxa sudesque</p>
<p>subvectant. Bello dat signum rauca cruentum</p>
<p n="475">bucina. Tum muros varia cinxere corona</p>
<p>matronae puerique: vocat labor ultimus omnis.</p>
<p>Nec non ad templum summasque ad Palladis arces</p>
<p>subvehitur magna matrum regina caterva</p>
<p>dona ferens, iuxtaque comes Lavinia virgo,</p>
<p n="480">causa mali tanti, oculos deiecta decoros.</p>
<p>Succedunt matres et templum ture vaporant</p>
<p>et maestas alto fundunt de limine voces:</p>
<p>Armipotens, praeses belli, Tritonia virgo,</p>
<p>frange manu telum Phrygii praedonis et ipsum</p>
<p n="485">pronum sterne solo portisque effunde sub altis.</p>
<p>Cingitur ipse furens certatim in proelia Turnus.</p>
<p>Iamque adeo rutilum thoraca indutus aenis</p>
<p>horrebat squamis surasque incluserat auro,</p>
<p>tempora nudus adhuc, laterique adcinxerat ensem</p>
<p n="490">fulgebatque alta decurrens aureus arce,</p>
<p>exsultatque animis et spe iam praecipit hostem:</p>
<p>qualis ubi abruptis fugit praesaepia vinclis</p>
<p>tandem liber equus campoque potitus aperto</p>
<p>aut ille in pastus armentaque tendit equarum</p>
<p n="495">aut adsuetus aquae perfundi flumine noto</p>
<p>emicat adrectisque fremit cervicibus alte</p>
<p>luxurians, luduntque iubae per colla, per armos.</p>
<milestone ed="p" n="498" unit="card"/>
<p>Obvia cui Volscorum acie comitante Camilla</p>
<p>occurrit portisque ab equo regina sub ipsis</p>
<p n="500">desiluit, quam tota cohors imitata relictis</p>
<p>ad terram defluxit equis; tum talia fatur:</p>
<p>Turne, sui merito siqua est fiducia forti,</p>
<p>audeo et Aeneadum promitto occurrere turmae</p>
<p>solaque Tyrrhenos equites ire obvia contra.</p>
<p n="505">Me sine prima manu temptare pericula belli</p>
<p>tu pedes ad muros subsiste et moenia serva.</p>
<p>Turnus ad haec, oculos horrenda in virgine fixus:</p>
<p>O decus Italiae virgo, quas dicere grates</p>
<p>quasve referre parem? Sed nunc, est omnia quando</p>
<p n="510">iste animus supra, mecum partire laborem.</p>
<p>Aeneas, ut fama fidem missique reportant</p>
<p>exploratores, equitum levia improbus arma</p>
<p>praemisit, quaterent campos; ipse ardua montis</p>
<p>per deserta iugo superans adventat ad urbem.</p>
<p n="515">Furta paro belli convexo in tramite silvae?</p>
<p>ut bivias armato obsidam milite fauces.</p>
<p>Tu Tyrrhenum equitem conlatis excipe signis;</p>
<p>tecum acer Messapus erit turmaeque Latinae</p>
<p>Tiburtique manus, ducis et tu concipe curam.</p>
<p n="520">Sic ait, et paribus Messapum in proelia dictis</p>
<p>hortatur sociosque duces et pergit in hostem.</p>
<milestone ed="p" n="522" unit="card"/>
<p>Est curvo anfractu valles, adcommoda fraudi</p>
<p>armorumque dolis, quam densis frondibus atrum</p>
<p>urget utrimque latus, tenuis quo semita ducit</p>
<p n="525">angustaeque ferunt fauces aditusque maligni.</p>
<p>Hanc super in speculis summoque in vertice montis</p>
<p>planities ignota iacet tutique receptus,</p>
<p>seu dextra laevaque velis occurrere pugnae,</p>
<p>sive instare iugis et grandia volvere saxa.</p>
<p n="530">Huc iuvenis nota fertur regione viarum</p>
<p>arripuitque locum et silvis insedit iniquis.</p>
<milestone ed="p" n="532" unit="card"/>
<p>Velocem interea superis in sedibus Opim,</p>
<p>unam ex virginibus sociis sacraque caterva,</p>
<p>compellabat et has tristis Latonia voces</p>
<p n="535">ore dabat: Graditur bellum ad crudele Camilla,</p>
<p>O virgo, et nostris nequiquam cingitur armis,</p>
<p>cara mihi ante alias. Neque enim novus iste Dianae</p>
<p>venit amor subitaque animum dulcedine movit.</p>
<p>Pulsus ob invidiam regno viresque superbas</p>
<p n="540">Priverno antiqua Metabus cum excederet urbe,</p>
<p>infantem fugiens media inter proelia belli</p>
<p>sustulit exsilio comitem matrisque vocavit</p>
<p>nomine Casmillae mutata parte Camillam.</p>
<p>Ipse sinu prae se portans iuga longa petebat</p>
<p n="545">solorum nemorum: tela undique saeva premebant</p>
<p>et circumfuso volitabant milite Volsci.</p>
<p>Ecce fugae medio summis Amasenus abundans</p>
<p>spumabat ripis: tantus se nubibus imber</p>
<p>ruperat. Ille, innare parans, infantis amore</p>
<p n="550">tardatur caroque oneri timet. Omnia secum</p>
<p>versanti subito vix haec sententia sedit.</p>
<p>Telum immane manu valida quod forte gerebat</p>
<p>bellator, solidum nodis et robore cocto,</p>
<p>huic natam, libro et silvestri subere clausam,</p>
<p n="555">implicat atque habilem mediae circumligat hastae;</p>
<p>quam dextra ingenti librans ita ad aethera fatur:</p>
<milestone ed="p" n="557" unit="card"/>
<p>Alma, tibi hanc, nemorum cultrix, Latonia virgo,</p>
<p>ipse pater famulam voveo; tua prima per auras</p>
<p>tela tenens supplex hostem fugit. Accipe, testor,</p>
<p n="560">diva tuam, quae nunc dubiis committitur auris.</p>
<p>Dixit et adducto contortum hastile lacerto</p>
<p>immittit: sonuere undae, rapidum super amnem</p>
<p>infelix fugit in iaculo stridente Camilla.</p>
<p>At Metabus, magna propius iam urgente caterva,</p>
<p n="565">dat sese fluvio atque hastam cum virgine victor</p>
<p>gramineo donum Triviae de caespite vellit.</p>
<p>Non illum tectis ullae, non moenibus urbes</p>
<p>accepere neque ipse manus feritate dedisset:</p>
<p>pastorum et solis exegit montibus aevom.</p>
<p n="570">Hic natam in dumis interque horrentia lustra</p>
<p>armentalis equae mammis et lacte ferino</p>
<p>nutribat, teneris immulgens ubera labris.</p>
<p>Utque pedum primis infans vestigia plantis</p>
<p>institerat, iaculo palmas armavit acuto</p>
<p n="575">spiculaque ex umero parvae suspendit et arcum.</p>
<p>Pro crinali auro, pro longae tegmine pallae</p>
<p>tigridis exuviae per dorsum a vertice pendent.</p>
<p>Tela manu iam tum tenera puerilia torsit</p>
<p>et fundam tereti circum caput egit habena</p>
<p n="580">Strymoniamque gruem aut album deiecit olorem.</p>
<p>Multae illam frustra Tyrrhena per oppida matres</p>
<p>optavere nurum: sola contenta Diana</p>
<p>aeternum telorum et virginitatis amorem</p>
<p>intemerata colit. Vellem haud correpta fuisset</p>
<p n="585">militia tali, conata lacessere Teucros:</p>
<p>cara mihi comitumque foret nunc una mearum.</p>
<p>Verum age, quandoquidem fatis urgetur acerbis,</p>
<p>abere, nympha, polo finisque invise Latinos,</p>
<p>tristis ubi infausto committitur omine pugna.</p>
<p n="590">Haec cape et ultricem pharetra deprome sagittam:</p>
<p>hac quicumque sacrum violarit volnere corpus,</p>
<p>Tros Italusque, mihi pariter det sanguine poenas.</p>
<p>Post ego nube cava miserandae corpus et arma</p>
<p>inspoliata feram tumulo patriaeque reponam.</p>
<p n="595">Dixit; at illa levis caeli delapsa per auras</p>
<p>insonuit, nigro circumdata turbine corpus.</p>
<milestone ed="p" n="597" unit="card"/>
<p>At manus interea muris Troiana propinquat</p>
<p>Etruscique duces equitumque exercitus omnis,</p>
<p>compositi numero in turmas. Fremit aequore toto</p>
<p n="600">insultans sonipes et pressis pugnat habenis</p>
<p>huc conversus et huc; tum late ferreus hastis</p>
<p>horret ager campique armis sublimibus ardent.</p>
<p>Nec non Messapus contra celeresque Latini</p>
<p>et cum fratre Coras et virginis ala Camillae</p>
<p n="605">adversi campo apparent hastasque reductis</p>
<p>protendunt longe dextris et spicula vibrant,</p>
<p>adventusque virum fremitusque ardescit equorum.</p>
<p>Iamque intra iactum teli progressus uterque</p>
<p>substiterat: subito erumpunt clamore furentisque</p>
<p n="610">exhortantur equos; fundunt simul undique tela</p>
<p>crebra nivis ritu caelumque obtexitur umbra.</p>
<p>Continuo adversis Tyrrhenus et acer Aconteus</p>
<p>conixi incurrunt hastis primique ruina</p>
<p>dant sonitum ingenti perfractaque quadrupedantum</p>
<p n="615">pectora pectoribus rumpunt: excussus Aconteus</p>
<p>fulminis in morem aut tormento ponderis acti</p>
<p>praecipitat longe et vitam dispergit in auras.</p>
<milestone ed="p" n="618" unit="card"/>
<p>Extemplo turbatae acies, versique Latini</p>
<p>reiciunt parmas et equos ad moenia vertunt.</p>
<p n="620">Troes agunt, princeps turmas inducit Asilas.</p>
<p>Iamque propinquabant portis, rursusque Latini</p>
<p>clamorem tollunt et mollia colla reflectunt:</p>
<p>hi fugiunt penitusque datis referuntur habenis.</p>
<p>Qualis ubi alterno procurrens gurgite pontus</p>
<p n="625">nunc ruit ad terram scopulusque superiacit unda</p>
<p>spumeus extremamque sinu perfundit arenam,</p>
<p>nunc rapidus retro atque aestu revoluta resorbens</p>
<p>saxa fugit litusque vado labente relinquit:</p>
<p>bis Tusci Rutulos egere ad moenia versos,</p>
<p n="630">bis reiecti armis respectant terga tegentes.</p>
<p>Tertia sed postquam congressi in proelia totas</p>
<p>implicuere inter se acies legitque virum vir:</p>
<p>tum vero et gemitus morientum et sanguine in alto</p>
<p>armaque corporaque et permixti caede virorum</p>
<p n="635">semianimes volvuntur equi, pugna aspera surgit.</p>
<p>Orsilochus Remuli, quando ipsum horrebat adire,</p>
<p>hastam intorsit equo ferrumque sub aure reliquit.</p>
<p>Quo sonipes ictu furit arduus altaque iactat</p>
<p>vulneris impatiens arrecto pectore crura:</p>
<p n="640">volvitur ille excussus humi. Catillus Iollan</p>
<p>ingentemque animis, ingentem corpore et armis</p>
<p>deicit Herminium, nudo cui vertice fulva</p>
<p>caesaries nudique umeri, nec vulnera terrent:</p>
<p>tantus in arma patet. Latos huic hasta per armos</p>
<p n="645">acta tremit duplicatque virum transfixa dolore.</p>
<p>Funditur ater ubique cruor; dant funera ferro</p>
<p>certantes pulchramque petunt per vulnera mortem.</p>
<milestone ed="p" n="648" unit="card"/>
<p>At medias inter caedes exsultat Amazon,</p>
<p>unum exserta latus pugnae, pharetrata Camilla,</p>
<p n="650">et nunc lenta manu spargens hastilia denset,</p>
<p>nunc validam dextra rapit indefessa bipennem;</p>
<p>aureus ex umero sonat arcus et arma Dianae.</p>
<p>Illa etiam in tergum, siquando pulsa recessit,</p>
<p>spicula converso fugientia dirigit arcu.</p>
<p n="655">At circum lectae comites, Larinaque virgo</p>
<p>Tullaque et aeratam quatiens Tarpeia securem,</p>
<p>Italides, quas ipsa decus sibi dia Camilla</p>
<p>delegit pacisque bonas bellique ministras:</p>
<p>quales Threiciae cum flumina Thermodontis</p>
<p n="660">pulsant et pictis bellantur Amazones armis</p>
<p>seu circum Hippolyten, seu cum se Martia curru</p>
<p>Penthesilea refert, magnoque ululante tumultu</p>
<p>feminea exsultant lunatis agmina peltis.</p>
<milestone ed="p" n="664" unit="card"/>
<p>Quem telo primum, quem postremum, aspera virgo,</p>
<p n="665">deicis? Aut quot humi morientia corpora fundis?</p>
<p>Eunaeum Clitio primum patre, cuius apertum</p>
<p>adversi longa transverberat abiete pectus:</p>
<p>sanguinis ille vomens rivos cadit atque cruentam</p>
<p>mandit humum moriensque suo se in volnere versat.</p>
<p n="670">Tum Lirim Pagasumque super; quorum alter habenas</p>
<p>suffosso revolutus equo dum colligit, alter</p>
<p>dum subit ac dextram labenti tendit inermem,</p>
<p>praecipites pariterque ruunt. His addit Amastrum</p>
<p>Hippotaden, sequiturque incumbens eminus hasta</p>
<p n="675">Tereaque Harpalycumque et Demophoonta Chrominque;</p>
<p>quotque emissa manu contorsit spicula virgo,</p>
<p>tot Phrygii cecidere viri. Procul Ornytus armis</p>
<p>ignotis et equo venator Iapyge fertur,</p>
<p>cui pellis latos umeros erepta iuvenco</p>
<p n="680">pugnatori operit, caput ingens oris hiatus</p>
<p>et malae texere lupi cum dentibus albis,</p>
<p>agrestisque manus armat sparus; ipse catervis</p>
<p>vertitur in mediis et toto vertice supra est.</p>
<p>Hunc illa exceptum, neque enim labor agmine verso,</p>
<p n="685">traicit et super haec inimico pectore fatur:</p>
<p>Silvis te, Tyrrhene, feras agitare putasti?</p>
<p>Advenit qui vestra dies muliebribus armis</p>
<p>verba redarguerit. Nomen tamen haud leve patrum</p>
<p>manibus hoc referes, telo cecidisse Camillae.</p>
<milestone ed="p" n="690" unit="card"/>
<p n="690">Protinus Orsilochum et Buten, duo maxima Teucrum</p>
<p>corpora, sed Buten aversum cuspide fixit</p>
<p>loricam galeamque inter, qua colla sedentis</p>
<p>lucent et laevo dependet parma lacerto,</p>
<p>Orsilochum fugiens magnumque agitata per orbem</p>
<p n="695">eludit gyro interior sequiturque sequentem,</p>
<p>tum validam perque arma viro perque ossa securim</p>
<p>altior exsurgens oranti et multa precanti</p>
<p>congeminat: vulnus calido rigat ora cerebro.</p>
<p>Incidit huic subitoque aspectu territus haesit</p>
<p n="700">Appenninicolae bellator filius Auni,</p>
<p>haud Ligurum extremus, dum fallere fata sinebant.</p>
<p>Isque ubi se nullo iam cursu evadere pugnae</p>
<p>posse neque instantem reginam avertere cernit,</p>
<p>consilio versare dolos ingressus et astu</p>
<p n="705">incipit haec: Quid tam egregium, si femina forti</p>
<p>fidis equo? Dimitte fugam et te comminus aequo</p>
<p>mecum crede solo pugnaeque adcinge pedestri:</p>
<p>iam nosces, ventosa ferat cui gloria fraudem.</p>
<p>Dixit, at illa furens acrique adcensa dolore</p>
<p n="710">tradit equum comiti paribusque resistit in armis,</p>
<p>ense pedes nudo puraque interrita parma.</p>
<p>At iuvenis, vicisse dolo ratus, avolat ipse,</p>
<p>haud mora, conversisque fugax aufertur habenis</p>
<p>quadrupedemque citum ferrata calce fatigat.</p>
<p n="715">Vane Ligus frustraque animis elate superbis,</p>
<p>nequiquam patrias temptasti lubricus artis,</p>
<p>nec fraus te incolumem fallaci perferet Auno,</p>
<p>haec fatur virgo et pernicibus ignea plantis</p>
<p>transit equum cursu frenisque adversa prehensis</p>
<p n="720">congreditur poenasque inimico ex sanguine sumit:</p>
<p>quam facile accipiter saxo sacer ales ab alto</p>
<p>consequitur pennis sublimem in nube columbam</p>
<p>comprensamque tenet pedibusque eviscerat uncis;</p>
<p>tum cruor et vulsae labuntur ab aethere plumae.</p>
<milestone ed="p" n="725" unit="card"/>
<p n="725">At non haec nullis hominum sator atque deorum</p>
<p>observans oculis summo sedet altus Olympo:</p>
<p>Tyrrhenum genitor Tarchonem in proelia saeva</p>
<p>suscitat et stimulis haud mollibus incitat iras.</p>
<p>Ergo inter caedes cedentiaque agmina Tarchon</p>
<p n="730">fertur equo variisque instigat vocibus alas,</p>
<p>nomine quemque vocans, reficitque in proelia pulsos.</p>
<p>Quis metus, O numquam dolituri, O semper inertes</p>
<p>Tyrrheni, quae tanta animis ignavia venit?</p>
<p>Femina palantis agit atque haec agmina vertit!</p>
<p n="735">Quo ferrum quidve haec gerimus tela inrita dextris?</p>
<p>At non in Venerem segnes nocturnaque bella</p>
<p>aut ubi curva choros indixit tibia Bacchi,</p>
<p>exspectate dapes et plenae pocula mensae,</p>
<p>hic amor, hoc studium, dum sacra secundus haruspex</p>
<p n="740">nuntiet ac lucos vocet hostia pinguis in altos!</p>
<p>Haec effatus equum in medios, moriturus et ipse,</p>
<p>concitat et Venulo adversum se turbidus infert</p>
<p>dereptumque ab equo dextra complectitur hostem</p>
<p>et gremium ante suum multa vi concitus aufert.</p>
<p n="745">Tollitur in caelum clamor, cunctique Latini</p>
<p>convertere oculos. Volat igneus aequore Tarchon</p>
<p>arma virumque ferens; tum summa ipsius ab hasta</p>
<p>defringit ferrum et partis rimatur apertas,</p>
<p>qua vulnus letale ferat; contra ille repugnans</p>
<p n="750">sustinet a iugulo dextram et vim viribus exit.</p>
<p>Utque volans alte raptum cum fulva draconem</p>
<p>fert aquila implicuitque pedes atque unguibus haesit,</p>
<p>saucius at serpens sinuosa volumina versat</p>
<p>adrectisque horret squamis et sibilat ore,</p>
<p n="755">arduus insurgens; illa haud minus urget obunco</p>
<p>luctantem rostro, simul aethera verberat alis:</p>
<p>haud aliter praedam Tiburtum ex agmine Tarchon</p>
<p>portat ovans. Ducis exemplum eventumque secuti</p>
<p>Maeonidae incurrunt. Tum fatis debitus Arruns</p>
<p n="760">velocem iaculo et multa prior arte Camillam</p>
<p>circuit et quae sit fortuna facillima, temptat.</p>
<p>Qua se cumque furens medio tulit agmine virgo,</p>
<p>hac Arruns subit et tacitus vestigia lustrat;</p>
<p>qua victrix redit illa pedemque ex hoste reportat,</p>
<p n="765">hac iuvenis furtim celeris detorquet habenas.</p>
<p>Hos aditus iamque hos aditus omnemque pererrat</p>
<p>undique circuitum et certam quatit improbus hastam.</p>
<milestone ed="p" n="768" unit="card"/>
<p>Forte sacer Cybelo Chloreus olimque sacerdos</p>
<p>insignis longe Phrygiis fulgebat in armis</p>
<p n="770">spumantemque agitabat equum, quem pellis anis</p>
<p>in plumam squamis auro conserta tegebat.</p>
<p>Ipse, peregrina ferrugine clarus et ostro,</p>
<p>spicula torquebat Lycio Gortynia cornu;</p>
<p>aureus ex umeris erat arcus et aurea vati</p>
<p n="775">cassida; tum croceam chlamydemque sinusque crepantis</p>
<p>carbaseos fulvo in nodum collegerat auro</p>
<p>pictus acu tunicas et barbara tegmina crurum.</p>
<p>Hunc virgo, sive ut templis praefigeret arma</p>
<p>Troa, captivo sive ut se ferret in auro</p>
<p n="780">venatrix, unum ex omni certamine pugnae</p>
<p>caeca sequebatur totumque incauta per agmen</p>
<p>femineo praedae et spoliorum ardebat amore,</p>
<p>telum ex insidiis cum tandem tempore capto</p>
<p>concitat et superos Arruns sic voce precatur:</p>
<p n="785">Summe deum, sancti custos Soractis Apollo,</p>
<p>quem primi colimus, cui pineus ardor acervo</p>
<p>pascitur et medium freti pietate per ignem</p>
<p>cultores multa premimus vestigia pruna,</p>
<p>da, pater, hoc nostris aboleri dedecus armis,</p>
<p n="790">omnipotens. Non exuvias pulsaeve tropaeum</p>
<p>virginis aut spolia ulla peto (mihi cetera laudem</p>
<p>facta ferent): haec dira meo dum vulnere pestis</p>
<p>pulsa cadat, patrias remeabo inglorius urbes.</p>
<milestone ed="p" n="794" unit="card"/>
<p>Audiit et voti Phoebus succedere partem</p>
<p n="795">mente dedit, partem volucris dispersit in auras:</p>
<p>sterneret ut subita turbatam morte Camillam,</p>
<p>adnuit oranti; reducem ut patria alta videret,</p>
<p>non dedit, inque Notos vocem vertere procellae.</p>
<p>Ergo ut missa manu sonitum dedit hasta per auras,</p>
<p n="800">convertere animos acris oculosque tulere</p>
<p>cuncti ad reginam Volsci. Nihil ipsa nec aurae</p>
<p>nec sonitus memor aut venientis ab aethere teli,</p>
<p>hasta sub exsertam donec perlata papillam</p>
<p>haesit virgineumque alte bibit acta cruorem.</p>
<p n="805">Concurrunt trepidae comites dominamque ruentem</p>
<p>suscipiunt. Fugit ante omnis exterritus Arruns,</p>
<p>laetitia mixtoque metu, nec iam amplius hastae</p>
<p>credere nec telis occurrere virginis audet.</p>
<p>Ac velut ille, prius quam tela inimica sequantur,</p>
<p n="810">continuo in montis sese avius abdidit altos</p>
<p>occiso pastore lupus magnove iuvenco,</p>
<p>conscius audacis facti, caudamque remulcens</p>
<p>subiecit pavitantem utero silvasque petivit:</p>
<p>haud secus ex oculis se turbidus abstulit Arruns</p>
<p n="815">contentusque fuga mediis se immiscuit armis.</p>
<p>Illa manu moriens telum trahit, ossa sed inter</p>
<p>ferreus ad costas alto stat vulnere mucro:</p>
<p>labitur exsanguis, labuntur frigida leto</p>
<p>lumina, purpureus quondam color ora reliquit.</p>
<p n="820">Tum sic exspirans Accam ex aequalibus unam</p>
<p>adloquitur fidam ante alias, quae sola Camillae,</p>
<p>quicum partiri curas; atque haec ita fatur:</p>
<p>Hactenus, Acca soror, potui: nunc vulnus acerbum</p>
<p>conficit, et tenebris nigrescunt omnia circum.</p>
<p n="825">Effuge et haec Turno mandata novissima perfer:</p>
<p>succedat pugnae Troianosque arceat urbe.</p>
<p>Iamque vale. Simul his dictis linquebat habenas,</p>
<p>ad terram non sponte fluens. Tum frigida toto</p>
<p>paulatim exsolvit se corpore lentaque colla</p>
<p n="830">et captum leto posuit caput, arma relinquunt,</p>
<p>vitaque cum gemitu fugit indignata sub umbras.</p>
<p>Tum vero immensus surgens ferit aurea clamor</p>
<p>sidera: deiecta crudescit pugna Camilla,</p>
<p>incurrunt densi simul omnis copia Teucrum</p>
<p n="835">Tyrrhenique duces Evandrique Arcades alae.</p>
<milestone ed="p" n="836" unit="card"/>
<p>At Triviae custos iamdudum in montibus Opis</p>
<p>alta sedet summis spectatque interrita pugnas.</p>
<p>Utque procul medio iuvenum in clamore furentum</p>
<p>prospexit tristi multatam morte Camillam,</p>
<p n="840">ingemuitque deditque has imo pectore voces:</p>
<p>Heu nimium, virgo, nimium crudele luisti</p>
<p>supplicium, Teucros conata lacessere bello!</p>
<p>Nec tibi desertae in dumis coluisse Dianam</p>
<p>profuit aut nostras umero gessisse sagittas.</p>
<p n="845">Non tamen indecorem tua te regina reliquit</p>
<p>extrema iam in morte, neque hoc sine nomine letum</p>
<p>per gentis erit aut famam patieris inultae.</p>
<p>Nam quicumque tuum violavit vulnere corpus,</p>
<p>morte luet merita. Fuit ingens monte sub alto</p>
<p n="850">regis Dercenni terreno ex aggere bustum</p>
<p>antiqui Laurentis opacaque ilice tectum:</p>
<p>hic dea se primum rapido pulcherrima nisu</p>
<p>sistit et Arruntem tumulo speculatur ab alto.</p>
<p>Ut vidit laetantem animis ac vana tumentem,</p>
<p n="855">Cur, inquit, diversus abis? Huc dirige gressum,</p>
<p>huc periture veni, capias ut digna Camillae</p>
<p>praemia. Tune etiam telis moriere Dianae?</p>
<p>dixit, et aurata volucrem Threissa sagittam</p>
<p>deprompsit pharetra cornuque infensa tetendit</p>
<p n="860">et duxit longe, donec curvata coirent</p>
<p>inter se capita et manibus iam tangeret aequis,</p>
<p>laeva aciem ferri, dextra nervoque papillam.</p>
<p>Extemplo teli stridorem aurasque sonantis</p>
<p>audiit una Arruns, haesitque in corpore ferrum.</p>
<p n="865">Illum exspirantem socii atque extrema gementem</p>
<p>obliti ignoto camporum in pulvere linquunt,</p>
<p>Opis ad aetherium pennis aufertur Olympum.</p>
<milestone ed="p" n="868" unit="card"/>
<p>Prima fugit domina amissa levis ala Camillae;</p>
<p>turbati fugiunt Rutuli, fugit acer Atinas</p>
<p n="870">disiectique duces desolatique manipli</p>
<p>tuta petunt et equis aversi ad moenia tendunt.</p>
<p>Nec quisquam instantis Teucros letumque ferentis</p>
<p>sustentare valet telis aut sistere contra,</p>
<p>sed laxos referunt umeris languentibus arcus,</p>
<p n="875">quadrupedumque putrem cursu quatit ungula campum.</p>
<p>Volvitur ad muros caligine turbidus atra</p>
<p>pulvis, et e speculis percussae pectora matres</p>
<p>femineum clamorem ad caeli sidera tollunt.</p>
<p>Qui cursu portas primi inrupere patentis,</p>
<p n="880">hos inimica super mixto premit agmine turba;</p>
<p>nec miseram effugiunt mortem, sed limine in ipso,</p>
<p>moenibus in patriis atque inter tuta domorum</p>
<p>confixi exspirant animas. Pars claudere portas:</p>
<p>nec sociis aperire viam nec moenibus audent</p>
<p n="885">accipere orantis, oriturque miserrima caedes</p>
<p>defendentum armis aditus inque arma ruentum.</p>
<p>Exclusi ante oculos lacrumantumque ora parentum</p>
<p>pars in praecipitis fossas urgente ruina</p>
<p>volvitur, immissis pars caeca et concita frenis</p>
<p n="890">arietat in portas et duros obice postis.</p>
<p>Ipsae de muris summo certamine matres,</p>
<p>monstrat amor verus patriae, ut videre Camillam,</p>
<p>tela manu trepidae iaciunt ac robore duro</p>
<p>stipitibus ferrum sudibusque imitantur obustis</p>
<p n="895">praecipites primaeque mori pro moenibus ardent.</p>
<milestone ed="p" n="896" unit="card"/>
<p>Interea Turnum in silvis saevissimus implet</p>
<p>nuntius, et iuveni ingentem fert Acca tumultum:</p>
<p>deletas Volscorum acies, cecidisse Camillam,</p>
<p>ingruere infensos hostis et Marte secundo</p>
<p n="900">omnia corripuisse, metum iam ad moenia ferri.</p>
<p>Ille furens, et saeva Iovis sic numina pellunt,</p>
<p>deserit obsessos collis, nemora aspera linquit.</p>
<p>Vix e conspectu exierat campumque tenebat,</p>
<p>cum pater Aeneas saltus ingressus apertos</p>
<p n="905">exsuperatque iugum silvaque evadit opaca.</p>
<p>Sic ambo ad muros rapidi totoque feruntur</p>
<p>agmine nec longis inter se passibus absunt;</p>
<p>ac simul Aeneas fumantis pulvere campos</p>
<p>prospexit longe Laurentiaque agmina vidit,</p>
<p n="910">et saevum Aenean adgnovit Turnus in armis</p>
<p>adventumque pedum flatusque audivit equorum.</p>
<p>Continuoque ineant pugnas et proelia temptent,</p>
<p>ni roseus fessos iam gurgite Phoebus Hibero</p>
<p>tinguat equos noctemque die labente reducat:</p>
<p n="915">considunt castris ante urbem et moenia vallant.</p></div1>
<div1 type="Book" n="12">
<milestone ed="p" n="1" unit="card"/>
<p>Turnus ut infractos adverso Marte Latinos</p>
<p>defecisse videt, sua nunc promissa reposci,</p>
<p>se signari oculis, ultro implacabilis ardet</p>
<p>attollitque animos. Poenorum qualis in arvis</p>
<p n="5">saucius ille gravi venantum vulnere pectus</p>
<p>tum demum movet arma leo gaudetque comantis</p>
<p>excutiens cervice toros fixumque latronis</p>
<p>inpavidus frangit telum et fremit ore cruento:</p>
<p>haud secus adcenso gliscit violentia Turno.</p>
<p n="10">Tum sic adfatur regem atque ita turbidus infit:</p>
<p>Nulla mora in Turno; nihil est quod dicta retractent</p>
<p>ignavi Aeneadae, nec quae pepigere recusent.</p>
<p>Congredior, fer sacra, pater, et concipe foedus.</p>
<p>Aut hac Dardanium dextra sub Tartara mittam,</p>
<p n="15">desertorem Asiae (sedeant spectentque Latini),</p>
<p>et solus ferro crimen commune refellam,</p>
<p>aut habeat victos, cedat Lavinia coniunx.</p>
<milestone ed="p" n="18" unit="card"/>
<p>Olli sedato respondit corde Latinus:</p>
<p>O praestans animi iuvenis, quantum ipse feroci</p>
<p n="20">virtute exsuperas, tanto me impensius aequum est</p>
<p>consulere atque omnis metuentem expendere casus.</p>
<p>Sunt tibi regna patris Dauni, sunt oppida capta</p>
<p>multa manu, nec non aurumque animusque Latino est;</p>
<p>sunt aliae innuptae Latio et Laurentibus arvis,</p>
<p n="25">nec genus indecores. Sine me haec haud mollia fatu</p>
<p>sublatis aperire dolis, simul hoc animo hauri.</p>
<p>Me natam nulli veterum sociare procorum</p>
<p>fas erat, idque omnes divique hominesque canebant.</p>
<p>Victus amore tui, cognato sanguine victus</p>
<p n="30">coniugis et maestae lacrumis, vincla omnia rupi:</p>
<p>promissam eripui genero, arma impia sumpsi.</p>
<p>Ex illo qui me casus, quae, Turne, sequantur</p>
<p>bella, vides, quantos primus patiare labores.</p>
<p>Bis magna victi pugna vix urbe tuemur</p>
<p n="35">spes Italas; recalent nostro Thybrina fluenta</p>
<p>sanguine adhuc campique ingentes ossibus albent.</p>
<p>Quo referor totiens? Quae mentem insania mutat?</p>
<p>Si Turno exstincto socios sum adscire paratus,</p>
<p>cur non incolumi potius certamina tollo?</p>
<p n="40">Quid consanguinei Rutuli, quid cetera dicet</p>
<p>Italia, ad mortem si teFors dicta refutet!</p>
<p>prodiderim, natam et conubia nostra petentem?</p>
<p>Respice res bello varias; miserere parentis</p>
<p>longaevi, quem nunc maestum patria Ardea longe</p>
<p n="45">dividit. Haudquaquam dictis violentia Turni</p>
<p>flectitur: exsuperat magis aegrescitque medendo.</p>
<p>Ut primum fari potuit, sic institit ore:</p>
<p>Quam pro me curam geris, hanc precor, optime, pro me</p>
<p>deponas letumque sinas pro laude pacisci:</p>
<p n="50">et nos tela, pater, ferrumque haud debile dextra</p>
<p>spargimus; et nostro sequitur de volnere sanguis.</p>
<p>longe illi dea mater erit, quae nube fugacem</p>
<p>feminea tegat et vanis sese occulat umbris.</p>
<milestone ed="p" n="54" unit="card"/>
<p>At regina, nova pugnae conterrita sorte,</p>
<p n="55">flebat et ardentem generum monitura tenebat:</p>
<p>Turne, per has ego te lacrimas, per siquis Amatae</p>
<p>tangit honos animum (spes tu nunc una, senectae</p>
<p>tu requies miserae, decus imperiumque Latini</p>
<p>te penes, in te omnis domus inclinata recumbit).</p>
<p n="60">unum oro: desiste manum committere Teucris.</p>
<p>Qui te cumque manent isto certamine casus,</p>
<p>et me, Turne, manent: simul haec invisa relinquam</p>
<p>lumina nec generum Aenean captiva videbo.</p>
<p>Accepit vocem lacrimis Lavinia matris</p>
<p n="65">flagrantis perfusa genas, quoi plurimus ignem</p>
<p>subiecit rubor et calefacta per ora cucurrit.</p>
<p>Indum sanguineo veluti violaverit ostro</p>
<p>siquis ebur, aut mixta rubent ubi lilia multa</p>
<p>alba rosa: talis virgo dabat ore colores.</p>
<p n="70">Illum turbat amor, figitque in virgine voltus:</p>
<p>ardet in arma magis paucisque adfatur Amatam.</p>
<p>Ne, quaeso, ne me lacrimis neve omine tanto</p>
<p>prosequere in duri certamina Martis euntem,</p>
<p>O mater; neque enim Turno mora libera mortis.</p>
<p n="75">Nuntius haec Idmon Phrygio mea dicta tyranno</p>
<p>haud placitura refer: cum primum crastina caelo</p>
<p>puniceis invecta rotis Aurora rubebit,</p>
<p>non Teucros agat in Rutulos, Teucrum arma quiescant</p>
<p>et Rutuli; nostro dirimamus sanguine bellum,</p>
<p n="80">illo quaeratur coniunx Lavinia campo.</p>
<milestone ed="p" n="81" unit="card"/>
<p>Haec ubi dicta dedit rapidusque in tecta recessit.</p>
<p>poscit equos gaudetque tuens ante ora frementis,</p>
<p>Pilumno quos ipsa decus dedit Orithyia,</p>
<p>qui candore nives anteirent, cursibus auras.</p>
<p n="85">Circumstant properi aurigae manibusque lacessunt</p>
<p>pectora plausa cavis et colla comantia pectunt.</p>
<p>Ipse dehinc auro squalentem alboque orichalco</p>
<p>circumdat loricam umeris; simul aptat habendo</p>
<p>ensemque clipeumque et rubrae cornua cristae.</p>
<p n="90">ensem, quem Dauno ignipotens deus ipse parenti</p>
<p>fecerat et Stygia candentem tinxerat unda.</p>
<p>Exin quae mediis ingenti adnixa columnae</p>
<p>aedibus adstabat, validam vi corripit hastam,</p>
<p>Actoris Aurunci spolium, quassatque trementem</p>
<p n="95">vociferans: Nunc, O numquam frustrata vocatus</p>
<p>hasta meos, nunc tempus adest: te maximus Actor</p>
<p>te Turni nunc dextra gerit. Da sternere corpus</p>
<p>loricamque manu valida lacerare revulsam</p>
<p>semiviri Phrygis et foedare in pulvere crinis</p>
<p n="100">vibratos calido ferro murraque madentis.</p>
<p>His agitur furiis; totoque ardentis ab ore</p>
<p>scintillae absistunt, oculis micat acribus ignis:</p>
<p>mugitus veluti cum prima in proelia taurus</p>
<p>terrificos ciet atque irasci in cornua temptat,</p>
<p n="105">arboris obnixus trunco, ventosque lacessit</p>
<p>ictibus aut sparsa ad pugnam proludit harena.</p>
<milestone ed="p" n="107" unit="card"/>
<p>Nec minus interea maternis saevos in armis</p>
<p>Aeneas acuit Martem et se suscitat ira,</p>
<p>oblato gaudens componi foedere bellum,</p>
<p n="110">tum socios maestique metum solatur Iuli,</p>
<p>fata docens, regique iubet responsa Latino</p>
<p>certa referre viros et pacis dicere leges.</p>
<milestone ed="p" n="113" unit="card"/>
<p>Postera vix summos spargebat lumine montis</p>
<p>orta dies, cum primum alto se gurgite tollunt</p>
<p n="115">solis equi lucemque elatis naribus efflant:</p>
<p>campum ad certamen magnae sub moenibus urbis</p>
<p>dimensi Rutulique viri Teucrique parabant</p>
<p>in medioque focos et dis communibus aras</p>
<p>gramineas. Alii fontemque ignemque ferebant,</p>
<p n="120">velati limo et verbena tempora vincti.</p>
<p>Procedit legio Ausonidum, pilataque plenis</p>
<p>agmina se fundunt portis. Hinc Trous omnis</p>
<p>Tyrrhenusque ruit variis exercitus armis,</p>
<p>haud secus instructi ferro, quam si aspera Martis</p>
<p n="125">pugna vocet; nec non mediis in milibus ipsi</p>
<p>ductores auro volitant ostroque decori,</p>
<p>et genus Assaraci Mnestheus et fortis Asilas</p>
<p>et Messapus equum domitor, Neptunia proles.</p>
<p>Utque dato signo spatia in sua quisque recessit,</p>
<p n="130">defigunt tellure hastas et scuta reclinant.</p>
<p>Tum studio effusae matres et volgus inermum</p>
<p>invalidique senes turris ac tecta domorum</p>
<p>obsedere, alii portis sublimibus adstant.</p>
<milestone ed="p" n="134" unit="card"/>
<p>At Iuno e summo, qui nunc Albanus habetur,</p>
<p n="135">tum neque nomen erat nec honos aut gloria monti,</p>
<p>prospiciens tumulo campum aspectabat et ambas</p>
<p>Laurentum Troumque acies urbemque Latini.</p>
<p>Extemplo Turni sic est adfata sororem</p>
<p>diva deam, stagnis quae fluminibusque sonoris</p>
<p n="140">praesidet (hunc illi rex aetheris altus honorem</p>
<p>Iuppiter erepta pro virginitate sacravit):</p>
<p>Nympha, decus fluviorum, animo gratissima nostro,</p>
<p>scis ut te cunctis unam, quaecumque Latinae</p>
<p>magnanimi Iovis ingratum ascendere cubile,</p>
<p n="145">praetulerim caelique lubens in parte locarim:</p>
<p>disce tuum, ne me incuses, Iuturna, dolorem.</p>
<p>Qua visa est Fortuna pati Parcaeque sinebant</p>
<p>cedere res Latio, Turnum et tua moenia texi:</p>
<p>nunc iuvenem imparibus video concurrere fatis,</p>
<p n="150">Parcarumque dies et vis inimica propinquat.</p>
<p>Non pugnam aspicere hanc oculis, non foedera possum.</p>
<p>Tu pro germano siquid praesentius audes,</p>
<p>perge: decet. Forsan miseros meliora sequentur.</p>
<p>Vix ea, cum lacrimas oculis Iuturna profudit</p>
<p n="155">terque quaterque manu pectus percussit honestum.</p>
<p>Non lacrumis hoc tempus, ait Saturnia Iuno:</p>
<p>Adcetera et fratrem, siquis modus, eripe morti,</p>
<p>aut tu bella cie conceptumque excute foedus:</p>
<p>auctor ego audendi. Sic exhortata reliquit</p>
<p n="160">incertam et tristi turbatam volnere mentis.</p>
<milestone ed="p" n="161" unit="card"/>
<p>Interea reges, ingenti mole Latinus</p>
<p>quadriiugo vehitur curru, cui tempora circum</p>
<p>aurati bis sex radii fulgentia cingunt,</p>
<p>Solis avi specimen; bigis it Turnus in albis,</p>
<p n="165">bina manu lato crispans hastilia ferro;</p>
<p>hinc pater Aeneas, Romanae stirpis origo,</p>
<p>sidereo flagrans clipeo et caelestibus armis,</p>
<p>et iuxta Ascanius, magnae spes altera Romae,</p>
<p>procedunt castris, puraque in veste sacerdos</p>
<p n="170">saetigeri fetum suis intonsamque bidentem</p>
<p>adtulit admovitque pecus flagrantibus aris.</p>
<p>Illi ad surgentem conversi lumina solem</p>
<p>dant fruges manibus salsas et tempora ferro</p>
<p>summa notant pecudum paterisque altaria libant.</p>
<milestone ed="p" n="175" unit="card"/>
<p n="175">Tum pius Aeneas stricto sic ense precatur:</p>
<p>Esto nunc Sol testis et haec mihi Terra voeanti,</p>
<p>quam propter tantos potui perferre labores,</p>
<p>et pater omnipotens et tu Saturnia coniunx,</p>
<p>iam melior, iam, diva, precor, tuque inclute Mavors,</p>
<p n="180">cuncta tuo qui bella, pater, sub numine torques;</p>
<p>fontisque fluviosque voco, quaeque aetheris alti</p>
<p>religio et quae caeruleo sunt numina ponto:</p>
<p>cesserit Ausonio si fors victoria Turno,</p>
<p>convenit Evandri victos discedere ad urbem,</p>
<p n="185">cedet Iulus agris, nec post arma ulla rebelles</p>
<p>Aeneadae referent ferrove haec regna lacessent,</p>
<p>sin nostrum adnuerit nobis Victoria Martem</p>
<p>(ut potius reor et potius di numine firment),</p>
<p>non ego nec Teucris Italos parere iubebo</p>
<p n="190">nec mihi regna peto: paribus se legibus ambae</p>
<p>invictae gentes aeterna in foedera mittant.</p>
<p>Sacra deosque dabo; socer arma Latinus habeto,</p>
<p>imperium sollemne socer; mihi moenia Teucri</p>
<p>constituent, urbique dabit Lavinia nomen.</p>
<milestone ed="p" n="195" unit="card"/>
<p n="195">Sic prior Aeneas; sequitur sic deinde Latinus</p>
<p>suspiciens caelum tenditque ad sidera dextram:</p>
<p>Haec eadem, Aenea, terram mare sidera iuro</p>
<p>Latonaeque genus duplex Ianumque bifrontem</p>
<p>vimque deum infernam et duri sacraria Ditis;</p>
<p n="200">audiat haec genitor, qui foedera fulmine sancit.</p>
<p>Tango aras, medios ignis et numina testor:</p>
<p>nulla dies pacem hanc Italis nec foedera rumpet,</p>
<p>quo res cumque cadent; nec me vis ulla volentem</p>
<p>avertet, non, si tellurem effundat in undas</p>
<p n="205">diluvio miscens caelumque in Tartara solvat;</p>
<p>ut sceptrum hoc (dextra sceptrum nam forte gerebat</p>
<p>numquam fronde levi fundet virgulta nec umbras,</p>
<p>cum semel in silvis imo de stirpe recisum</p>
<p>matre caret posuitque comas et bracchia ferro,</p>
<p n="210">olim arbos, nunc artificis manus aere decoro</p>
<p>inclusit patribusque dedit gesture Latinis.</p>
<p>Talibus inter se firmabant foedera dictis</p>
<p>conspectu in medio procerum. Tum rite sacratas</p>
<p>in flammam iugulant pecudes et viscera vivis</p>
<p n="215">eripiunt cumulantque oneratis lancibus aras.</p>
<milestone ed="p" n="216" unit="card"/>
<p>At vero Rutulis inpar ea pugna videri</p>
<p>iamdudum et vario misceri pectora motu;</p>
<p>tum magis, ut propius cernunt non viribus aequis.</p>
<p>Adiuvat incessu tacito progressus et aram</p>
<p n="220">suppliciter venerans demisso lumine Turnus</p>
<p>tabentesque genae et iuvenali in corpore pallor.</p>
<p>Quem simul ac Iuturna soror crebrescere vidit</p>
<p>sermonem et volgi variare labantia corda,</p>
<p>in medias acies, formam adsimulata Camerti,</p>
<p n="225">cui genus a proavis ingens clarumque paternae</p>
<p>nomen erat virtutis, et ipse acerrimus armis,</p>
<p>in medias dat sese acies haud nescia rerum</p>
<p>rumoresque serit varios ac talia fatur:</p>
<p>Non pudet, O Rutuli, pro cunctis talibus unam</p>
<p n="230">obiectare animam? Numerone an viribus aequi</p>
<p>non sumus? En omnes et Troes et Arcades hi sunt</p>
<p>fatalesque manus, infensa Etruria Turno:</p>
<p>vix hostem, alterni si congrediamur, habemus.</p>
<p>Ille quidem ad superos, quorum se devovet aris,</p>
<p n="235">succedet fama vivusque per ora feretur:</p>
<p>nos patria amissa dominis parere superbis</p>
<p>cogemur, qui nunc lenti consedimus arvis.</p>
<milestone ed="p" n="238" unit="card"/>
<p>Talibus incensa est iuvenum sententia dictis</p>
<p>iam magis atque magis, serpitque per agmina murmur;</p>
<p n="240">ipsi Laurentes mutati ipsique Latini.</p>
<p>Qui sibi iam requiem pugnae rebusque salutem</p>
<p>sperabant, nunc arma volunt foedusque precantur</p>
<p>infectum et Turni sortem miserantur iniquam.</p>
<p>His aliud maius Iuturna adiungit et alto</p>
<p n="245">dat signum caelo, quo non praesentius ullum</p>
<p>turbavit mentes Italas monstroque fefellit.</p>
<p>Namque volans rubra fulvus Iovis ales in aethra</p>
<p>litoreas agitabat aves turbamque sonantem</p>
<p>agminis aligeri, subito cum lapsus ad undas</p>
<p n="250">cycnum excellentem pedibus rapit improbus uncis.</p>
<p>Adrexere animos Itali, cunctaeque volucres</p>
<p>convertunt clamore fugam, mirabile visu,</p>
<p>aetheraque obscurant pennis hostemque per auras</p>
<p>facta nube premunt, donec vi victus et ipso</p>
<p n="255">pondere defecit, praedamque ex unguibus ales</p>
<p>proiecit fluvio penitusque in nubila fugit.</p>
<milestone ed="p" n="257" unit="card"/>
<p>Tum vero augurium Rutuli clamore salutant</p>
<p>expediuntque manus; primusque Tolumnius augur</p>
<p>Hoc erat, hoc, votis, inquit, quod saepe petivi.</p>
<p n="260">Adcipio adgnoscoque deos; me, me duce ferrum</p>
<p>corripite, O miseri, quos improbus advena bello</p>
<p>territat invalidas ut aves et litora vestra</p>
<p>vi populat: petet ille fugam penitusque profundo</p>
<p>vela dabit. Vos unanimi densete catervas</p>
<p n="265">et regem vobis pugna defendite raptum.</p>
<p>Dixit et adversos telum contorsit in hostis</p>
<p>procurrens: sonitum dat stridula cornus et auras</p>
<p>certa secat. Simul hoc, simul ingens clamor et omnes</p>
<p>turbati cunei calefactaque corda tumultu.</p>
<p n="270">Hasta volans, ut forte novem pulcherrima fratrum</p>
<p>corpora constiterant contra, quos fida crearat</p>
<p>una tot Arcadio coniunx Tyrrhena Gylippo,</p>
<p>horum unum ad medium, teritur qua sutilis alvo</p>
<p>balteus et laterum iuncturas fibula mordet</p>
<p n="275">egregium forma iuvenem et fulgentibus armis</p>
<p>transadigit costas fulvaque effundit harena.</p>
<p>At fratres, animosa phalanx accensaque luctu,</p>
<p>pars, gladios stringunt manibus, pars missile ferrum</p>
<p>corripiunt caecique ruunt. Quos agmina contra</p>
<p n="280">procurrunt Laurentum, hinc densi rursus inundant</p>
<p>Troes Agyllinique et pictis Arcades armis:</p>
<p>sic omnis amor unus habet decernere ferro.</p>
<p>Diripuere aras, it toto turbida caelo</p>
<p>tempestas telorum ac ferreus ingruit imber,</p>
<p n="285">craterasque focosque ferunt. Fugit ipse Latinus</p>
<p>pulsatos referens infecto foedere divos.</p>
<milestone ed="p" n="287" unit="card"/>
<p>Infrenant alii currus aut corpora saltu</p>
<p>subiciunt in equos et strictis ensibus adsunt.</p>
<p>Messapus regem regisque insigne gerentem,</p>
<p n="290">Tyrrhenum Aulesten, avidus confundere foedus,</p>
<p>adverso proterret equo: ruit ille recedens</p>
<p>et miser oppositis a tergo involvitur aris</p>
<p>in caput inque umeros. At fervidus advolat hasta</p>
<p>Messapus teloque orantem multa trabali</p>
<p n="295">desuper altus equo graviter ferit atque ita fatur:</p>
<p>Hoc habet, haec melior magnis data victima divis.</p>
<p>Concurrunt Itali spoliantque calentia membra.</p>
<p>Obvius ambustum torrem Corynaeus ab ara</p>
<p>corripit et venienti Ebuso plagamque ferenti</p>
<p n="300">occupat os flammis: olli ingens barba reluxit</p>
<p>nidoremque ambusta dedit. Super ipse secutus</p>
<p>caesariem laeva turbati corripit hostis</p>
<p>inpressoque genu nitens terrae adplicat ipsum:</p>
<p>sic rigido latus ense ferit. Podalirius Alsum</p>
<p n="305">pastorem primaque acie per tela ruentem,</p>
<p>ense sequens nudo superimminet: ille securi</p>
<p>adversi frontem mediam mentumque reducta</p>
<p>disicit et sparso late rigat arma cruore.</p>
<p>Olli dura quies oculos et ferreus urget</p>
<p n="310">somnus, in aeternam conduntur lumina noctem.</p>
<milestone ed="p" n="311" unit="card"/>
<p>At pius Aeneas dextram tendebat inermem</p>
<p>nudato capite atque suos clamore vocabat:</p>
<p>Quo ruitis? Quaeve ista repens discordia surgit?</p>
<p>O cohibete iras! Ictum iam foedus et omnes</p>
<p n="315">compositae leges; mihi ius concurrere soli;</p>
<p>me sinite atque auferte metus; ego foedera faxo</p>
<p>firma manu; Turnum debent haec iam mihi sacra.</p>
<p>Has inter voces, media inter talia verba</p>
<p>ecce viro stridens alis adlapsa sagitta est</p>
<p n="320">incertum qua pulsa manu, quo turbine adacta,</p>
<p>Quis tantam Rutulis laudem, casusne deusne,</p>
<p>adtulerit: pressa est insignis gloria facti.</p>
<p>nec sese Aeneae iactavit vulnere quisquam.</p>
<p>Turnus ut Aenean cedentem ex agmine vidit</p>
<p n="325">turbatosque duces, subita spe fervidus ardet:</p>
<p>poscit equos atque arma simul saltuque superbus</p>
<p>emicat in currum et manibus molitur habenas.</p>
<p>Multa virum volitans dat fortia corpora Leto,</p>
<p>semineces volvit multos aut agmina curru</p>
<p n="330">proterit aut raptas fugientibus ingerit hastas.</p>
<p>Qualis apud gelidi cum flumina concitus Hebri</p>
<p>sanguineus Mavors clipeo increpat atque furentis</p>
<p>bella movens immittit equos; illi aequore aperto</p>
<p>ante Notos Zephyrumque volant; gemit ultima pulsu</p>
<p n="335">Thraca pedum; circumque atrae Formidinis ora</p>
<p>Iraeque Insidiaeque, dei comitatus, aguntur:</p>
<p>talis equos alacer media inter proelia Turnus</p>
<p>fumantis sudore quatit, miserabile caesis</p>
<p>hostibus insultans; spargit rapida ungula rores</p>
<p n="340">sanguineos, mixtaque cruor calcatur harena.</p>
<p>Iamque neci Sthenelumque dedit Thamyrumque Pholumque,</p>
<p>hunc congressus et hunc, illum eminus; eminus ambo</p>
<p>Imbrasidas, Glaucum atque Laden, quos Imbrasus ipse</p>
<p>nutrierat Lycia paribusque ornaverat armis,</p>
<p n="345">vel conferre manum vel equo praevertere ventos.</p>
<milestone ed="p" n="346" unit="card"/>
<p>Parte alia media Eumedes in proelia fertur,</p>
<p>antiqui proles bello praeclara Dolonis,</p>
<p>nomine avum referens, animo manibusque parentem,</p>
<p>qui quondam, castra ut Danaum speculator adiret,</p>
<p n="350">ausus Pelidae pretium sibi poscere currus;</p>
<p>illum Tydides alio pro talibus ausis</p>
<p>adfecit pretio, nec equis adspirat Achillis.</p>
<p>Hunc procul ut campo Turnus prospexit aperto,</p>
<p>ante levi iaculo longum per inane secutus</p>
<p n="355">sistit equos biiugis et curru desilit atque</p>
<p>semianimi lapsoque supervenit et pede collo</p>
<p>impresso dextrae mucronem extorquet et alto</p>
<p>fulgentem tinguit iugulo atque haec insuper addit:</p>
<p>En agros et quam bello, Troiane, petisti,</p>
<p n="360">Hesperiam metire iacens: haec praemia qui me</p>
<p>ferro ausi temptare ferunt, sic moenia condunt.</p>
<p>Huic comitem Asbyten coniecta cuspide mittit.</p>
<p>Chloreaque Sybarimque Daretaque Thersilochumque</p>
<p>et sternacis equi lapsum cervice Thymoeten.</p>
<p n="365">Ac velut Edoni Boreae cum spiritus alto</p>
<p>insonat Aegaeo sequiturque ad litora fluctus,</p>
<p>qua venti incubuere, fugam dant nubila caelo:</p>
<p>sic Turno, quacumque viam secat, agmina cedunt</p>
<p>conversaeque ruunt acies; fert impetus ipsum,</p>
<p n="370">et cristam adverso curru quatit aura volantem.</p>
<p>Non tulit instantem Phegeus animisque frementem:</p>
<p>obiecit sese ad currum et spumantia frenis</p>
<p>ora citatorum dextra detorsit equorum.</p>
<p>Dum trahitur pendetque iugis, hunc lata retectum</p>
<p n="375">lancea consequitur rumpitque infixa bilicem</p>
<p>loricam et summum degustat volnere corpus.</p>
<p>Ille tamen clipeo obiecto conversus in hostem</p>
<p>ibat et auxilium ducto mucrone petebat:</p>
<p>cum rota praecipitem et procursu concitus axis</p>
<p n="380">impulit effunditque solo, Turnusque secutus</p>
<p>imam inter galeam summi thoracis et oras</p>
<p>abstulit ense caput truncumque reliquit harenae.</p>
<milestone ed="p" n="383" unit="card"/>
<p>Atque ea dum campis victor dat funera Turnus,</p>
<p>interea Aenean Mnestheus et fidus Achates</p>
<p n="385">Ascaniusque comes castris statuere cruentum,</p>
<p>alternos longa nitentem cuspide gressus.</p>
<p>Saevit et infracta luctatur arundine telum</p>
<p>eripere auxilioque viam, quae proxima, poscit</p>
<p>ense secent lato vulnus telique latebram</p>
<p n="390">rescindant penitus seseque in bella remittant.</p>
<p>Iamque aderat Phoebo ante alios dilectus Iapyx</p>
<p>Iasides, acri quondam cui captus amore</p>
<p>ipse suas artes, sua munera, laetus Apollo</p>
<p>augurium citharamque dabat celerisque sagittas.</p>
<p n="395">Ille ut depositi proferret fata parentis,</p>
<p>scire potestates herbarum usumque medendi</p>
<p>maluit et mutas agitare inglorius artes.</p>
<p>Stabat acerba fremens, ingentem nixus in hastam</p>
<p>Aeneas magno iuvenum et maerentis Iuli</p>
<p n="400">concursu, lacrimis immobilis. Ille retorto</p>
<p>Paeonium in morem senior succinctus amictu</p>
<p>multa manu medica Phoebique potentibus herbis</p>
<p>nequiquam trepidat, nequiquam spicula dextra</p>
<p>sollicitat prensatque tenaci forcipe ferrum.</p>
<p n="405">Nulla viam Fortuna regit, nihil auctor Apollo</p>
<p>subvenit; et saevus campis magis ac magis horror</p>
<p>crebrescit propiusque malum est. Iam pulvere caelum</p>
<p>stare vident: subeunt equites, et spicula castris</p>
<p>densa cadunt mediis. It tristis ad aethera clamor</p>
<p n="410">bellantum iuvenum et duro sub Marte cadentum.</p>
<milestone ed="p" n="411" unit="card"/>
<p>Hic Venus, indigno nati concussa dolore,</p>
<p>dictamnum genetrix Cretaea carpit ab Ida,</p>
<p>puberibus caulem foliis et flore comantem</p>
<p>purpureo; non illa feris incognita capris</p>
<p n="415">gramina, cum tergo volucres haesere sagittae:</p>
<p>hoc Venus, obscuro faciem circumdata nimbo,</p>
<p>detulit; hoc fusum labris splendentibus amnem</p>
<p>inficit occulte medicans spargitque salubris</p>
<p>ambrosiae sucos et odoriferam panaceam.</p>
<p n="420">Fovit ea volnus lympha longaevus Iapyx</p>
<p>ignorans, subitoque omnis de corpore fugit</p>
<p>quippe dolor, omnis stetit imo volnere sanguis;</p>
<p>iamque secuta manum nullo cogente sagitta</p>
<p>excidit, atque novae rediere in pristina vires.</p>
<p n="425">Arma citi properate viro! Quid statis? Iapyx</p>
<p>conclamat primusque animos adcendit in hostem.</p>
<p>Non haec humanis opibus, non arte magistra</p>
<p>proveniunt neque te, Aenea, mea dextera servat:</p>
<p>maior agit deus atque opera ad maiora remittit.</p>
<p n="430">Ille avidus pugnae suras incluserat auro</p>
<p>hinc atque hinc oditque moras hastamque coruscat.</p>
<p>Postquam habilis lateri clipeus loricaque tergo est,</p>
<p>Ascanium fusis circum complectitur armis</p>
<p>summaque per galeam delibans oscula fatur:</p>
<p n="435">Disce, puer, virtutem ex me verumque laborem,</p>
<p>fortunam ex aliis. Nunc te mea dextera bello</p>
<p>defensum dabit et magna inter praemia ducet.</p>
<p>Tu facito, mox cum matura adoleverit aetas,</p>
<p>sis memor, et te animo repetentem exempla tuorum</p>
<p n="440">et pater Aeneas et avunculus excitet Hector.</p>
<milestone ed="p" n="441" unit="card"/>
<p>Haec ubi dicta dedit, portis sese extulit ingens,</p>
<p>telum immane manu quatiens; simul agmine denso</p>
<p>Antheusque Mnestheusque ruunt omnisque relictis</p>
<p>turba fluit castris: tum caeco pulvere campus</p>
<p n="445">miscetur pulsuque pedum tremit excita tellus.</p>
<p>Vidit ab adverso venientis aggere Turnus,</p>
<p>videre Ausonii, gelidusque per ima cucurrit</p>
<p>ossa tremor: prima ante omnis Iuturna Latinos</p>
<p>audiit adgnovitque sonum et tremefacta refugit.</p>
<p n="450">Ille volat campoque atrum rapit agmen aperto.</p>
<p>Qualis ubi ad terras abrupto sidere nimbus</p>
<p>it mare per medium; miseris heu praescia longe</p>
<p>horrescunt corda agricolis, dabit ille ruinas</p>
<p>arboribus stragemque satis, ruet omnia late;</p>
<p n="455">ante volant sonitumque ferunt ad litora venti:</p>
<p>talis in adversos ductor Rhoeteius hostis</p>
<p>agmen agit, densi cuneis se quisque coactis</p>
<p>adglomerant. Ferit ense gravem Thymbraeus Osirim,</p>
<p>Archetium Mnestheus, Epulonem obtruncat Achates</p>
<p n="460">Ufentemque Gyas; cadit ipse Tolumnius augur,</p>
<p>primus in adversos telum qui torserat hostis.</p>
<p>Tollitur in caelum clamor, versique vicissim</p>
<p>pulverulenta fuga Rutuli dant terga per agros.</p>
<p>Ipse neque aversos dignatur sternere Morti</p>
<p n="465">nec pede congressos aequo nec tela ferentis</p>
<p>insequitur: solum densa in caligine Turnum</p>
<p>vestigat lustrans, solum in certamina poscit.</p>
<milestone ed="p" n="468" unit="card"/>
<p>Hoc concussa metu mentem Iuturna virago</p>
<p>aurigam Turni media inter lora Metiscum</p>
<p n="470">excutit et longe lapsum temone relinquit:</p>
<p>ipsa subit manibusque undantis flectit habenas,</p>
<p>cuncta gerens, vocemque et corpus et arma Metisci.</p>
<p>Nigra velut magnas domini cum divitis aedes</p>
<p>pervolat et pennis alta atria lustrat hirundo,</p>
<p n="475">pabula parva legens nidisque loquacibus escas,</p>
<p>et nunc porticibus vacuis, nunc umida circum</p>
<p>stagna sonat: similis medios Iuturna per hostis</p>
<p>fertur equis rapidoque volans obit omnia curru</p>
<p>iamque hic germanum iamque hic ostentat ovantem</p>
<p n="480">nec conferre manum patitur, volat avia longe.</p>
<p>Haud minus Aeneas tortos legit obvius orbes</p>
<p>vestigatque virum et disiecta per agmina magna</p>
<p>voce vocat. Quotiens oculos coniecit in hostem</p>
<p>alipedumque fugam cursu temptavit equorum,</p>
<p n="485">aversos totiens currus Iuturna retorsit.</p>
<p>Heu quid agat? Vario nequiquam fluctuat aestu,</p>
<p>diversaeque vocant animum in contraria curae.</p>
<p>Huic Messapus, uti laeva duo forte gerebat</p>
<p>lenta levis cursu praefixa hastilia ferro,</p>
<p n="490">horum unum certo contorquens dirigit ictu.</p>
<p>Substitit Aeneas et se collegit in arma,</p>
<p>poplite subsidens; apicem tamen incita summum</p>
<p>hasta tulit summasque excussit vertice cristas.</p>
<p>Tum vero adsurgunt irae; insidiisque subactus,</p>
<p n="495">diversos ubi sensit equos currumque referri,</p>
<p>multa Iovem et laesi testatus foederis aras</p>
<p>iam tandem invadit medios et Marte secundo</p>
<p>terribilis saevam nullo discrimine caedem</p>
<p>suscitat irarumque omnis effundit habenas.</p>
<milestone ed="p" n="500" unit="card"/>
<p n="500">Quis mihi nunc tot acerba deus, quis carmine caedes</p>
<p>diversas obitumque ducum, quos aequore toto</p>
<p>inque vicem nunc Turnus agit, nunc Troius heros,</p>
<p>expediat? Tanton placuit concurrere motu.</p>
<p>Iuppiter, aeterna gentis in pace futuras?</p>
<p n="505">Aeneas Rutulum Sucronem, ea prima ruentis</p>
<p>pugna loco statuit Teucros, haud multa morantem</p>
<p>excipit in latus et, qua fata celerrima, crudum</p>
<p>transadigit costas et cratis pectoris ensem.</p>
<p>Turnus equo deiectum Amycum fratremque Dioren,</p>
<p n="510">congressus pedes, hunc venientem cuspide longa,</p>
<p>hunc mucrone ferit curruque abscisa duorum</p>
<p>suspendit capita et rorantia sanguine portat.</p>
<p>Ille Talon Tanaimque neci fortemque Cethegum,</p>
<p>tris uno congressu, et maestum mittit Oniten,</p>
<p n="515">nomen Echionium matrisque genus Peridiae,</p>
<p>hic fratres Lycia missos et Apollinis agris</p>
<p>et iuvenem exosum nequiquam bella Menoeten,</p>
<p>Arcada, piscosae cui circum flumina Lernae</p>
<p>ars fuerat pauperque domus nec nota potentum</p>
<p n="520">munera conductaque pater tellure serebat.</p>
<p>Ac velut immissi diversis partibus ignes</p>
<p>arentem in silvam et virgulta sonantia lauro,</p>
<p>aut ubi decursu rapido de montibus altis</p>
<p>dant sonitum spumosi amnes et in aequora currunt</p>
<p n="525">quisque suum populatus iter: non segnius ambo</p>
<p>Aeneas Turnusque ruunt per proelia; nunc nunc</p>
<p>fluctuat ira intus, rumpuntur nescia vinci</p>
<p>pectora, nunc totis in Volnera viribus itur.</p>
<milestone ed="p" n="529" unit="card"/>
<p>Murranum hic, atavos et avorum antiqua sonantem</p>
<p n="530">nomina per regesque actum genus omne Latinos,</p>
<p>praecipitem scopulo atque ingentis turbine saxi</p>
<p>excutit effunditque solo: hunc lora et iuga subter</p>
<p>provolvere rotae, crebro super ungula pulsu</p>
<p>incita nec domini memorum proculcat equorum.</p>
<p n="535">Ille ruenti Hyllo animisque immane frementi</p>
<p>occurrit telumque aurata ad tempora torquet:</p>
<p>olli per galeam fixo stetit hasta cerebro.</p>
<p>Dextera nec tua te, Graium fortissime Cretheu</p>
<p>eripuit Turno. Nec di texere Cupencum</p>
<p n="540">Aenea veniente sui: dedit obvia ferro</p>
<p>pectora, nec misero clipei mora profuit aerei.</p>
<p>Te quoque Laurentes viderunt, Aeole, campi</p>
<p>oppetere et late terram consternere tergo</p>
<p>Occidis, Argivae quem non potuere phalanges</p>
<p n="545">sternere nec Priami regnorum eversor Achilles;</p>
<p>hic tibi mortis erant metae: domus alta sub Ida,</p>
<p>Lyrnesi domus alta, solo Laurente sepulchrum.</p>
<p>Totae adeo conversae acies, omnesque Latini,</p>
<p>omnes Dardanidae, Mnestheus acerque Serestus</p>
<p n="550">et Messapus equum domitor et fortis Asilas</p>
<p>Tuscorumque phalanx Evandrique Arcades alae,</p>
<p>pro se quisque viri summa nituntur opum vi:</p>
<p>nec mora nec requies, vasto certamine tendunt.</p>
<milestone ed="p" n="554" unit="card"/>
<p>Hic mentem Aeneae genetrix pulcherrima misit,</p>
<p n="555">iret ut ad muros urbique adverteret agmen</p>
<p>ocius et subita turbaret clade Latinos.</p>
<p>Ille ut vestigans diversa per agmina Turnum</p>
<p>huc atque huc acies circumtulit, aspicit urbem</p>
<p>immunem tanti belli atque impune quietam.</p>
<p n="560">Continuo pugnae adcendit maioris imago:</p>
<p>Mnesthea Sergestumque vocat fortemque Serestum</p>
<p>ductores tumulumque capit, quo cetera Teucrum</p>
<p>concurrit legio nec scuta aut spicula densi</p>
<p>deponunt. Celso medius stans aggere fatur:</p>
<p n="565">Nequa meis esto dictis mora; Iuppiter hac stat,</p>
<p>neu quis ob inceptum subitum mihi segnior ito.</p>
<p>Urbem hodie, causam belli, regna ipsa Latini,</p>
<p>ni frenum accipere et victi parere fatentur,</p>
<p>eruam et aequa solo fumantia culmina ponam.</p>
<p n="570">Scilicet exspectem, libeat dum proelia Turno</p>
<p>nostra pati rursusque velit concurrere victus?</p>
<p>Hoc caput, O cives, haec belli summa nefandi:</p>
<p>ferte faces propere foedusque reposcite flammis.</p>
<p>Dixerat, atque animis pariter certantibus omnes</p>
<p n="575">dant cuneum densaque ad muros mole feruntur.</p>
<p>Scalae improviso subitusque apparuit ignis.</p>
<p>Discurrunt alii ad portas primosque trucidant,</p>
<p>ferrum alii torquent et obumbrant aethera telis.</p>
<p>Ipse inter primos dextram sub moenia tendit</p>
<p n="580">Aeneas magnaque incusat voce Latinum</p>
<p>testaturque deos, iterum se ad proelia cogi,</p>
<p>bis iam Italos hostis, haec altera foedera rumpi.</p>
<p>Exoritur trepidos inter discordia civis:</p>
<p>urbem alii reserare iubent et pandere portas</p>
<p n="585">Dardanidis ipsumque trahunt in moenia regem,</p>
<p>arma ferunt alii et pergunt defendere muros.</p>
<p>Inclusas ut cum latebroso in pumice pastor</p>
<p>vestigavit apes fumoque implevit amaro:</p>
<p>illae intus trepidae rerum per cerea castra</p>
<p n="590">discurrunt magnisque acuunt stridoribus iras;</p>
<p>volvitur ater odor tectis, tum murmure caeco</p>
<p>intus saxa sonant, vacuas it fumus ad auras.</p>
<milestone ed="p" n="593" unit="card"/>
<p>Accidit haec fessis etiam fortuna Latinis,</p>
<p>quae totam luctu concussit funditus urbem.</p>
<p n="595">Regina ut tectis venientem prospicit hostem,</p>
<p>incessi muros, ignis ad tecta volare,</p>
<p>nusquam acies contra Rutulas, nulla agmina Turni:</p>
<p>infelix pugnae iuvenem in certamine credit</p>
<p>exstinctum et, subito mentem turbata dolore,</p>
<p n="600">se causam clamat crimenque caputque malorum,</p>
<p>multaque per maestum demens effata furorem</p>
<p>purpureos moritura manu discindit amictus</p>
<p>et nodum informis leti trabe nectit ab alta.</p>
<p>Quam cladem miserae postquam accepere Latinae,</p>
<p n="605">filia prima manu flavos Lavinia crinis</p>
<p>et roseas laniata genas, tum cetera circum</p>
<p>turba furit: resonant late plangoribus aedes.</p>
<p>Hinc totam infelix volgatur fama per urbem.</p>
<p>Demittunt mentes; it scissa veste Latinus,</p>
<p n="610">coniugis attonitus fatis urbisque ruina,</p>
<p>canitiem immundo perfusam pulvere turpans.</p>
<p>[Multaque se incusat, qui non acceperit ante</p>
<p>Dardanium Aenean generumque adsciverit ultro.]</p>
<milestone ed="p" n="614" unit="card"/>
<p>Interea extremo bellator in aequore Turnus</p>
<p n="615">palantis sequitur paucos iam segnior atque</p>
<p>iam minus atque minus successu laetus equorum</p>
<p>attulit hunc illi caecis terroribus aura</p>
<p>commixtum clamorem adrectasque impulit aures</p>
<p>confusae sonus urbis et inlaetabile murmur.</p>
<p n="620">Ei mihi! Quid tanto turbantur moenia luctu?</p>
<p>Quisve ruit tantus diversa clamor ab urbe?</p>
<p>Sic ait adductisque amens subsistit habenis.</p>
<p>Atque huic, in faciem soror ut conversa Metisci</p>
<p>aurigae currumque et equos et lora regebat,</p>
<p n="625">talibus occurrit dictis: Hac, Turne, sequamur</p>
<p>Troiugenas, qua prima viam victoria pandit;</p>
<p>sunt alii, qui tecta manu defendere possint.</p>
<p>Ingruit Aeneas Italis et proelia miscet:</p>
<p>et nos saeva manu mittamus funera Teucris.</p>
<p n="630">Nec numero inferior pugnae nec honore recedes.</p>
<p>Turnus ad haec:</p>
<p>O soror, et dudum adgnovi, cum prima per artem</p>
<p>foedera turbasti teque haec in bella dedisti,</p>
<p>et nunc nequiquam fallis dea. Sed quis Olympo</p>
<p n="635">demissam tantos voluit te ferre labores?</p>
<p>An fratris miseri letum ut crudele videres?</p>
<p>Nam quid ago? Aut quae iam spondet Fortuna salutem?</p>
<p>Vidi oculos ante ipse meos me voce vocantem</p>
<p>Murranum, quo non superat mihi carior alter,</p>
<p n="640">oppetere ingentem atque ingenti volnere victum.</p>
<p>Occidit infelix nostrum ne dedecus Ufens</p>
<p>adspiceret; Teucri potiuntur corpore et armis.</p>
<p>Exscindine domos (id rebus defuit unum)</p>
<p>perpetiar, dextra nec Drancis dicta refellam?</p>
<p n="645">Terga dabo et Turnum fugientem haec terra videbit?</p>
<p>Usque adeone mori miserum est? Vos O mihi Manes</p>
<p>este boni, quoniam superis aversa voluntas!</p>
<p>Sancta ad vos anima atque istius nescia culpae</p>
<p>descendam, magnorum haud umquam indignus avorum.</p>
<milestone ed="p" n="650" unit="card"/>
<p n="650">Vix ea fatus erat: medios volat ecce per hostis</p>
<p>vectus equo spumante Saces, adversa sagitta</p>
<p>saucius ora, ruitque implorans nomine Turnum:</p>
<p>Turne, in te suprema salus: miserere tuorum.</p>
<p>Fulminat Aeneas armis summasque minatur</p>
<p n="655">deiecturum arces Italum exscidioque daturum;</p>
<p>iamque faces ad tecta volant. In te ora Latini,</p>
<p>in te oculos referunt; mussat rex ipse Latinus,</p>
<p>quos generos vocet aut quae sese ad foedera flectat.</p>
<p>Praeterea regina, tui fidissima, dextra</p>
<p n="660">occidit ipsa sua lucemque exterrita fugit.</p>
<p>Soli pro portis Messapus et acer Atinas</p>
<p>sustentant aciem. Circum hos utrimque phalanges</p>
<p>stant densae, strictisque seges mucronibus horret</p>
<p>ferrea: tu currum deserto in gramine versas.</p>
<p n="665">Obstipuit varia confusus imagine rerum</p>
<p>Turnus et obtutu tacito stetit. Aestuat ingens</p>
<p>uno in corde pudor mixtoque insania luctu</p>
<p>et furiis agitatus amor et conscia virtus.</p>
<p>Ut primum discussae umbrae et lux reddita menti,</p>
<p n="670">ardentis oculorum orbes ad moenia torsit</p>
<p>turbidus eque rotis magnam respexit ad urbem.</p>
<p>Ecce autem flammis inter tabulata volutus</p>
<p>ad caelum undabat vortex turrimque tenebat,</p>
<p>turrim, compactis trabibus quam eduxerat ipse</p>
<p n="675">subdideratque rotas pontisque instraverat altos.</p>
<p>Iam iam fata, soror, superant; absiste morari;</p>
<p>quo deus et quo dura vocat Fortuna, sequamur.</p>
<p>Stat conferre manum Aeneae, stat quidquid acerbi est</p>
<p>morte pati; neque me indecorem, germana, videbis</p>
<p n="680">amplius. Hunc, oro, sine me furere ante furorem.</p>
<p>Dixit et e curru saltum dedit ocius arvis</p>
<p>perque hostis, per tela ruit maestamque sororem</p>
<p>deserit ac rapido cursu media agmina rumpit.</p>
<p>Ac veluti montis saxum de vertice praeceps</p>
<p n="685">cum ruit avulsum vento, seu turbidus imber</p>
<p>proluit aut annis solvit sublapsa vetustas;</p>
<p>fertur in abruptum magno mons improbus actu</p>
<p>exsultatque solo, silvas armenta virosque</p>
<p>involvens secum: disiecta per agmina Turnus</p>
<p n="690">sic urbis ruit ad muros, ubi plurima fuso</p>
<p>sanguine terra madet striduntque hastilibus aurae,</p>
<p>significatque manu et magno simul incipit ore:</p>
<p>Parcite iam, Rutuli, et vos tela inhibete, Latini;</p>
<p>quaecumque est Fortuna, mea est: me verius unum</p>
<p n="695">pro vobis foedus luere et decernere ferro.</p>
<p>Discessere omnes medii spatiumque dedere.</p>
<milestone ed="p" n="697" unit="card"/>
<p>At pater Aeneas audito nomine Turni</p>
<p>deserit et muros et summas deserit arces</p>
<p>praecipitatque moras omnis, opera omnia rumpit,</p>
<p n="700">laetitia exsultans, horrendumque intonat armis;</p>
<p>quantus Athos aut quantus Eryx aut ipse coruscis</p>
<p>cum fremit ilicibus quantus gaudetque nivali</p>
<p>vertice se attollens pater Appenninus ad auras.</p>
<p>Iam vero et Rutuli certatim et Troes et omnes</p>
<p n="705">convertere oculos Itali, quique alta tenebant</p>
<p>moenia quique imos pulsabant ariete muros,</p>
<p>armaque deposuere umeris. Stupet ipse Latinus</p>
<p>ingentis, genitos diversis partibus orbis,</p>
<p>inter se coiisse viros et cernere ferro.</p>
<p n="710">Atque illi, ut vacuo patuerunt aequore campi,</p>
<p>procursu rapido, coniectis eminus hastis,</p>
<p>invadunt Martem clipeis atque aere sonoro.</p>
<p>Dat gemitum tellus; tum crebros ensibus ictus</p>
<p>congeminant: fors et virtus miscentur in unum.</p>
<p n="715">Ac velut ingenti Sila summove Taburno</p>
<p>cum duo conversis inimica in proelia tauri</p>
<p>frontibus incurrunt; pavidi cessere magistri,</p>
<p>stat pecus omne metu mutum mussantque iuvencae,</p>
<p>quis nemori imperitet, quem tota armenta sequantur;</p>
<p n="720">illi inter sese multa vi volnera miscent</p>
<p>cornuaque obnixi infigunt et sanguine largo</p>
<p>colla armosque lavant; gemitu nemus omne remugit:</p>
<p>non alitur Tros Aeneas et Daunius heros</p>
<p>concurrunt clipeis; ingens fragor aethera complet.</p>
<p n="725">Iuppiter ipse duas aequato examine lances</p>
<p>sustinet et fata imponit diversa duorum,</p>
<p>quem damnet labor et quo vergat pondere letum;</p>
<p>Emicat hic, impune putans, et corpore toto</p>
<p>alte sublatum consurgit Turnus in ensem</p>
<p n="730">et ferit: exclamant Troes trepidique Latini,</p>
<p>arrectaeque amborum acies. At perfidus ensis</p>
<p>Frangitur in medioque ardentem deserit ictu . . .</p>
<p>ni fuga subsidio subeat. Fugit ocior euro,</p>
<p>ut capulum ignotum dextramque aspexit inermem.</p>
<p n="735">Fama est praecipitem, cum prima in proelia iunctos</p>
<p>conscendebat equos, patrio mucrone relicto,</p>
<p>dum trepidat, ferrum aurigae rapuisse Metisci.</p>
<p>Idque diu, dum terga dabant palantia Teucri,</p>
<p>suffecit: postquam arma dei ad Volcania ventumst,</p>
<p n="740">mortalis mucro glacies ceu futilis ictu</p>
<p>dissiluit; fulva resplendent fragmina harena.</p>
<p>Ergo amens diversa fuga petit aequora Turnus</p>
<p>et nunc huc, inde huc incertos implicat orbes</p>
<p>undique enim densa Teucri inclusere corona,</p>
<p n="745">atque hinc vasta palus, hinc ardua moenia cingunt.</p>
<milestone ed="p" n="746" unit="card"/>
<p>Nec minus Aeneas, quamquam tardata sagitta</p>
<p>interdum genua impediunt cursumque recusant,</p>
<p>insequitur trepidique pedem pede fervidus urget:</p>
<p>inclusum veluti siquando flumine nanctus</p>
<p n="750">cervum aut puniceae saeptum formidine pinnae</p>
<p>venator cursu canis et latratibus instat;</p>
<p>ille autem, insidiis et ripa territus alta,</p>
<p>mille fugit refugitque vias; at vividus Umber</p>
<p>haeret hians, iam iamque tenet similisque tenenti</p>
<p n="755">increpuit malis morsuque elusus inani est.</p>
<p>Tum vero exoritur clamor, ripaeque lacusque</p>
<p>responsant circa et caelum tonat omne tumultu.</p>
<p>Ille simul fugiens Rutulos simul increpat omnis,</p>
<p>nomine quemque vocans, notumque efflagitat ensem.</p>
<p n="760">Aeneas mortem contra praesensque minatur</p>
<p>exitium, si quisquam adeat, terretque trementis</p>
<p>excisurum urbem minitans et saucius instat.</p>
<p>Quinque orbis explent cursu totidemque retexunt</p>
<p>huc illuc; neque enim levia aut ludicra petuntur</p>
<p n="765">praemia, sed Turni de vita et sanguine certant.</p>
<milestone ed="p" n="766" unit="card"/>
<p>Forte sacer Fauno foliis oleaster amaris</p>
<p>hic steterat, nautis olim venerabile lignum,</p>
<p>servati ex undis ubi figere dona solebant</p>
<p>Laurenti divo et votas suspendere vestes,</p>
<p n="770">sed stirpem Teucri nullo discrimine sacrum</p>
<p>sustulerant, puro ut possent concurrere campo.</p>
<p>Hic hasta Aeneae stabat, huc impetus illam</p>
<p>detulerat fixam et lenta in radice tenebat.</p>
<p>Incubuit voluitque manu convellere ferrum</p>
<p n="775">Dardanides teloque sequi, quem prendere cursu</p>
<p>non poterat. Tum vero amens formidine Turnus</p>
<p>Faune, precor, miserere, inquit, tuque optima ferrum</p>
<p>terra tene, colui vestros si semper honores,</p>
<p>quos contra Aeneadae bello fecere profanos.</p>
<p n="780">Dixit opemque dei non cassa in vota vocavit.</p>
<p>Namque diu luctans lentoque in stirpe moratus</p>
<p>viribus haud ullis valuit discludere morsus</p>
<p>roboris Aeneas. Dum nititur acer et instat,</p>
<p>rursus in aurigae faciem mutata Metisci</p>
<p n="785">procurrit fratrique ensem dea Daunia reddit.</p>
<p>Quod Venus audaci nymphae indignata licere</p>
<p>adcessit telumque alta ab radice revellit.</p>
<p>Olli sublimes armis animisque refecti,</p>
<p>hic gladio fidens, hic acer et arduus hasta,</p>
<p n="790">adsistunt contra certamina Martis anheli.</p>
<milestone ed="p" n="791" unit="card"/>
<p>Iunonem interea rex omnipotentis Olympi</p>
<p>adloquitur fulva pugnas de nube tuentem:</p>
<p>Qua iam finis erit, coniunx? Quid denique restat?</p>
<p>Indigetem Aenean scis ipsa et scire fateris</p>
<p n="795">deberi caelo fatisque ad sidera tolli.</p>
<p>Quid struis, aut qua spe gelidis in nubibus haeres?</p>
<p>Mortalin decuit violari volnere divom,</p>
<p>aut ensem (quid enim sine te Iuturna valeret?)</p>
<p>ereptum reddi Turno et vim crescere victis?</p>
<p n="800">Desine iam tandem precibusque inflectere nostris,</p>
<p>[ni te tantus edit tacitam dolor et mihi curae</p>
<p>saepe tuo dulci tristes ex ore recursent,]</p>
<p>ventum ad supremum est. Terris agitare vel undis</p>
<p>Troianos potuisti, infandum adcendere bellum,</p>
<p n="805">deformare domum et luctu miscere hymenaeos:</p>
<p>ulterius temptare veto. Sic Iuppiter orsus;</p>
<p>sic dea submisso contra Saturnia voltu:</p>
<p>Ista quidem quia nota mihi tua, magne, voluntas,</p>
<p>Iuppiter, et Turnum et terras invita reliqui;</p>
<p n="810">nec tu me aeria solam nunc sede videres</p>
<p>digna indigna pati, sed flammis cincta sub ipsa</p>
<p>starem acie traheremque inimica in proelia Teucros.</p>
<p>Iuturnam misero, fateor, succurrere fratri</p>
<p>suasi et pro vita maiora audere probavi,</p>
<p n="815">non ut tela tamen, non ut contenderet arcum:</p>
<p>adiuro Stygii caput implacabile fontis,</p>
<p>una superstitio superis quae reddita divis.</p>
<p>Et nunc cedo equidem pugnasque exosa relinquo.</p>
<p>Illud te, nulla fati quod lege tenetur,</p>
<p n="820">pro Latio obtestor, pro maiestate tuorum:</p>
<p>cum iam conubis pacem felicibus, esto,</p>
<p>component, cum iam leges et foedera iungent,</p>
<p>ne vetus indigenas nomen mutare Latinos</p>
<p>neu Troas fieri iubeas Teucrosque vocari</p>
<p n="825">aut vocem mutare viros aut vertere vestem.</p>
<p>Sit Latium, sint Albani per saecula reges,</p>
<p>sit Romana potens Itala virtute propago:</p>
<p>occidit, occideritque sinas cum nomine Troia.</p>
<p>Olli subridens hominum rerumque repertor</p>
<p n="830">Es germana Iovis Saturnique altera proles:</p>
<p>irarum tantos volvis sub pectore fluctus.</p>
<p>Verum age et inceptum frustra submitte furorem</p>
<p>do quod vis, et me victusque volensque remitto.</p>
<p>Sermonem Ausonii patrium moresque tenebunt,</p>
<p n="835">utque est nomen erit; commixti corpore tantum</p>
<p>subsident Teucri. Morem ritusque sacrorum</p>
<p>adiciam faciamque omnis uno ore Latinos.</p>
<p>Hinc genus Ausonio mixtum quod sanguine surget,</p>
<p>supra homines, supra ire deos pietate videbis,</p>
<p n="840">nec gens ulla tuos aeque celebrabit honores.</p>
<p>Adnuit his Iuno et mentem laetata retorsit.</p>
<p>Interea excedit caelo nubemque relinquit.</p>
<milestone ed="p" n="843" unit="card"/>
<p>His actis aliud genitor secum ipse volutat</p>
<p>Iuturnamque parat fratris dimittere ab armis.</p>
<p n="845">Dicuntur geminae pestes cognomine Dirae,</p>
<p>quas et Tartaream Nox intempesta Megaeram</p>
<p>uno eodemque tulit partu paribusque revinxit</p>
<p>serpentum spiris ventosasque addidit alas.</p>
<p>Hae Iovis ad solium saevique in limine regis</p>
<p n="850">adparent acuuntque metum mortalibus aegris,</p>
<p>siquando letum horrificum morbosque deum rex</p>
<p>molitur meritas aut bello territat urbes.</p>
<p>Harum unam celerem demisit ab aethere summo</p>
<p>Iuppiter inque omen Iuturnae occurrere iussit.</p>
<p n="855">Illa volat celerique ad terram turbine fertur.</p>
<p>Non secus ac nervo per nubem impulsa sagitta,</p>
<p>armatam saevi Parthus quam felle veneni,</p>
<p>Parthus sive Cydon, telum immedicabile, torsit,</p>
<p>stridens et celeris incognita transilit umbras:</p>
<p n="860">talis se sata Nocte tulit terrasque petivit.</p>
<p>Postquam acies videt Iliacas atque agmina Turni,</p>
<p>alitis in parvae subitam conlecta figuram,</p>
<p>quae quondam in bustis aut culminibus desertis</p>
<p>nocte sedens serum canit importuna per umbras,</p>
<p n="865">hanc versa in faciem Turni se pestis ob ora</p>
<p>fertque refertque sonans clipeumque everberat alis.</p>
<p>Olli membra novus solvit formidine torpor,</p>
<p>adrectaeque horrore comae, et vox faucibus haesit.</p>
<milestone ed="p" n="869" unit="card"/>
<p>At procul ut Dirae stridorem adgnovit et alas,</p>
<p n="870">infelix crinis scindit Iuturna solutos,</p>
<p>unguibus ora soror foedans et pectora pugnis:</p>
<p>Quid nunc te tua, Turne, potest germana iuvare?</p>
<p>Aut quid iam durae superat mihi? Qua tibi lucem</p>
<p>arte morer? Talin possum me opponere monstro?</p>
<p n="875">Iam iam linquo acies. Ne me terrete timentem,</p>
<p>obscenae volucres: alarum verbera nosco</p>
<p>letalemque sonum, nec fallunt iussa superba</p>
<p>magnanimi Iovis. Haec pro virginitate reponit?</p>
<p>Quo vitam dedit aeternam? Cur mortis ademptast</p>
<p n="880">condicio? Possem tantos finire dolores</p>
<p>nunc certe et misero fratri comes ire per umbras!</p>
<p>Immortalis ego? Aut quicquam mihi dulce meorum</p>
<p>te sine, frater, erit? O quae satis ima dehiscet</p>
<p>terra mihi Manisque deam demittet ad imos?</p>
<p n="885">Tantum effata caput glauco contexit amictu</p>
<p>multa gemens et se fluvio dea condidit alto.</p>
<milestone ed="p" n="887" unit="card"/>
<p>Aeneas instat contra telumque coruscat</p>
<p>ingens arboreum et saevo sic pectore fatur:</p>
<p>Quae nunc deinde mora est? Aut quid iam, Turne, retractas?</p>
<p n="890">Non cursu, saevis certandum est comminus armis.</p>
<p>Verte omnis tete in facies et contrahe quidquid</p>
<p>sive animis sive arte vales; opta ardua pennis</p>
<p>astra sequi clausumve cava te condere terra.</p>
<p>Ille caput quassans  Non me tua fervida terrent</p>
<p n="895">dicta, ferox: di me terrent et Iuppiter hostis.</p>
<p>Nec plura effatus saxum circumspicit ingens,</p>
<p>saxum antiquum ingens, campo quod forte iacebat,</p>
<p>limes agro positus, litem ut discerneret arvis.</p>
<p>Vix illud lecti bis sex cervice subirent,</p>
<p n="900">qualia nunc hominum producit corpora tellus:</p>
<p>ille manu raptum trepida torquebat in hostem</p>
<p>altior insurgens et cursu concitus heros.</p>
<p>Sed neque currentem se nec cognoscit euntem</p>
<p>tollentemve manus saxumve immane moventem;</p>
<p n="905">genua labant, gelidus concrevit frigore sanguis.</p>
<p>Tum lapis ipse viri, vacuum per inane volutus,</p>
<p>nec spatium evasit totum neque pertulit ictum.</p>
<p>Ac velut in somnis, oculos ubi languida pressit</p>
<p>nocte quies, nequiquam avidos extendere cursus</p>
<p n="910">velle videmur et in mediis conatibus aegri</p>
<p>succidimus, non lingua valet, non corpore notae</p>
<p>sufficiunt vires, nec vox aut verba sequuntur:</p>
<p>sic Turno, quacumque viam virtute petivit,</p>
<p>successum dea dira negat. Tum pectore sensus</p>
<p n="915">vertuntur varii. Rutulos aspectat et urbem</p>
<p>cunctaturque metu letumque instare tremescit;</p>
<p>nec quo se eripiat, nec qua vi tendat in hostem,</p>
<p>nec currus usquam videt aurigamve sororem.</p>
<milestone ed="p" n="919" unit="card"/>
<p>Cunctanti telum Aeneas fatale coruscat,</p>
<p n="920">sortitus fortunam oculis, et corpore toto</p>
<p>eminus intorquet. Murali concita numquam</p>
<p>tormento sic saxa fremunt, nec fulmine tanti</p>
<p>dissultant crepitus. Volat atri turbinis instar</p>
<p>exitium dirum hasta ferens orasque recludit</p>
<p n="925">loricae et clipei extremos septemplicis orbes.</p>
<p>Per medium stridens transit femur. Incidit ictus</p>
<p>ingens ad terram duplicato poplite Turnus.</p>
<p>Consurgunt gemitu Rutuli, totusque remugit</p>
<p>mons circum, et vocem late nemora alta remittunt</p>
<p n="930">Ille humilis supplexque oculos, dextramque precantem</p>
<p>protendens, Equidem merui nec deprecor, inquit:</p>
<p>utere sorte tua. Miseri te siqua parentis</p>
<p>tangere cura potest, oro (fuit et tibi talis</p>
<p>Anchises genitor), Dauni miserere senectae</p>
<p n="935">et me seu corpus spoliatum lumine mavis</p>
<p>redde meis. Vicisti, et victum tendere palmas</p>
<p>Ausonii videre; tua est Lavinia coniunx:</p>
<p>ulterius ne tende odiis. Stetit acer in armis</p>
<p>Aeneas, volvens oculos, dextramque repressit;</p>
<p n="940">et iam iamque magis cunctantem flectere sermo</p>
<p>coeperat, infelix umero cum apparuit alto</p>
<p>balteus et notis fulserunt cingula bullis</p>
<p>Pallantis pueri, victum quem volnere Turnus</p>
<p>straverat atque umeris inimicum insigne gerebat.</p>
<p n="945">Ille, oculis postquam saevi monimenta doloris</p>
<p>exuviasque hausit, furiis accensus et ira</p>
<p>terribilis, Tune hinc spoliis indute meorum</p>
<p>eripiare mihi? Pallas te hoc volnere, Pallas</p>
<p>immolat et poenam scelerato ex sanguine sumit,</p>
<p n="950">hoc dicens ferrum adverso sub pectore condit</p>
<p>fervidus. Ast illi solvuntur frigore membra</p>
<p>vitaque cum gemitu fugit indignata sub umbras.</p></div1>
</body></text></work>
