<?xml version="1.0"?>
<work>
<header>
<fileDesc>
<titleStmt>
<title>De Rerum Natura</title>
<author n="Lucr.">Lucretius</author>

</titleStmt>

<sourceDesc>
<biblStruct>
<monogr>
<author>Lucretius</author>
<title>De Rerum Natura</title>
<imprint>
</imprint>
</monogr>
</biblStruct>
</sourceDesc>
</fileDesc>
</header>
<text><body>
<div1 type="book" n="1">
<head>Liber Primus</head>
<milestone unit="card" n="1"/>
<p>Aeneadum genetrix, hominum divomque voluptas,</p>
<p>alma Venus, caeli subter labentia signa</p>
<p>quae mare navigerum, quae terras frugiferentis</p>
<p>concelebras, per te quoniam genus omne animantum</p>
<p n="5">concipitur visitque exortum lumina solis:</p>
<p>te, dea, te fugiunt venti, te nubila caeli</p>
<p>adventumque tuum, tibi suavis daedala tellus</p>
<p>summittit flores, tibi rident aequora ponti</p>
<p>placatumque nitet diffuso lumine caelum.</p>
<p n="10">nam simul ac species patefactast verna diei</p>
<p>et reserata viget genitabilis aura favoni,</p>
<p>aeriae primum volucris te, diva, tuumque</p>
<p>significant initum perculsae corda tua vi.</p>
<p n="15">inde ferae pecudes persultant pabula laeta</p>
<p n="14">et rapidos tranant amnis: ita capta lepore</p>
<p n="16">te sequitur cupide quo quamque inducere pergis.</p>
<p>denique per maria ac montis fluviosque rapacis</p>
<p>frondiferasque domos avium camposque virentis</p>
<p>omnibus incutiens blandum per pectora amorem</p>
<p n="20">efficis ut cupide generatim saecla propagent.</p>
<p>quae quoniam rerum naturam sola gubernas</p>
<p>nec sine te quicquam dias in luminis oras</p>
<p>exoritur neque fit laetum neque amabile quicquam,</p>
<p>te sociam studeo scribendis versibus esse,</p>
<p n="25">quos ego de rerum natura pangere conor</p>
<p>Memmiadae nostro, quem tu, dea, tempore in omni</p>
<p>omnibus ornatum voluisti excellere rebus.</p>
<p>quo magis aeternum da dictis, diva, leporem.</p>
<p>effice ut interea fera moenera militiai</p>
<p n="30">per maria ac terras omnis sopita quiescant;</p>
<p>nam tu sola potes tranquilla pace iuvare</p>
<p>mortalis, quoniam belli fera moenera Mavors</p>
<p>armipotens regit, in gremium qui saepe tuum se</p>
<p>reiicit aeterno devictus vulnere amoris,</p>
<p n="35">atque ita suspiciens tereti cervice reposta</p>
<p>pascit amore avidos inhians in te, dea, visus</p>
<p>eque tuo pendet resupini spiritus ore.</p>
<p>hunc tu, diva, tuo recubantem corpore sancto</p>
<p>circum fusa super, suavis ex ore loquellas</p>
<p n="40">funde petens placidam Romanis, incluta, pacem;</p>
<p>nam neque nos agere hoc patriai tempore iniquo</p>
<p>possumus aequo animo nec Memmi clara propago</p>
<p>talibus in rebus communi desse saluti.</p>
<p>omnis enim per se divum natura necessest</p>
<p n="45">immortali aevo summa cum pace fruatur</p>
<p>semota ab nostris rebus seiunctaque longe;</p>
<p>nam privata dolore omni, privata periclis,</p>
<p>ipsa suis pollens opibus, nihil indiga nostri,</p>
<p>nec bene promeritis capitur nec tangitur ira.</p>
<milestone unit="card" n="50"/>
<p n="50">Quod super est, vacuas auris animumque sagacem</p>
<p>semotum a curis adhibe veram ad rationem,</p>
<p>ne mea dona tibi studio disposta fideli,</p>
<p>intellecta prius quam sint, contempta relinquas.</p>
<p>nam tibi de summa caeli ratione deumque</p>
<p n="55">disserere incipiam et rerum primordia pandam,</p>
<p>unde omnis natura creet res, auctet alatque,</p>
<p>quove eadem rursum natura perempta resolvat,</p>
<p>quae nos materiem et genitalia corpora rebus</p>
<p>reddunda in ratione vocare et semina rerum</p>
<p n="60">appellare suemus et haec eadem usurpare</p>
<p>corpora prima, quod ex illis sunt omnia primis.</p>
<milestone unit="card" n="62"/>
<p n="62">Humana ante oculos foede cum vita iaceret</p>
<p>in terris oppressa gravi sub religione,</p>
<p>quae caput a caeli regionibus ostendebat</p>
<p n="65">horribili super aspectu mortalibus instans,</p>
<p>primum Graius homo mortalis tollere contra</p>
<p>est oculos ausus primusque obsistere contra;</p>
<p>quem neque fama deum nec fulmina nec minitanti</p>
<p>murmure compressit caelum, sed eo magis acrem</p>
<p n="70">inritat animi virtutem, effringere ut arta</p>
<p>naturae primus portarum claustra cupiret.</p>
<p>ergo vivida vis animi pervicit et extra</p>
<p>processit longe flammantia moenia mundi</p>
<p>atque omne immensum peragravit mente animoque,</p>
<p n="75">unde refert nobis victor quid possit oriri,</p>
<p>quid nequeat, finita potestas denique cuique</p>
<p>qua nam sit ratione atque alte terminus haerens.</p>
<p>quare religio pedibus subiecta vicissim</p>
<p>opteritur, nos exaequat victoria caelo.</p>
<milestone unit="card" n="80"/>
<p n="80">Illud in his rebus vereor, ne forte rearis</p>
<p>impia te rationis inire elementa viamque</p>
<p>indugredi sceleris. quod contra saepius illa</p>
<p>religio peperit scelerosa atque impia facta.</p>
<p>Aulide quo pacto Triviai virginis aram</p>
<p n="85">Iphianassai turparunt sanguine foede</p>
<p>ductores Danaum delecti, prima virorum.</p>
<p>cui simul infula virgineos circum data comptus</p>
<p>ex utraque pari malarum parte profusast,</p>
<p>et maestum simul ante aras adstare parentem</p>
<p n="90">sensit et hunc propter ferrum celare ministros</p>
<p>aspectuque suo lacrimas effundere civis,</p>
<p>muta metu terram genibus summissa petebat.</p>
<p>nec miserae prodesse in tali tempore quibat,</p>
<p>quod patrio princeps donarat nomine regem;</p>
<p n="95">nam sublata virum manibus tremibundaque ad aras</p>
<p>deductast, non ut sollemni more sacrorum</p>
<p>perfecto posset claro comitari Hymenaeo,</p>
<p>sed casta inceste nubendi tempore in ipso</p>
<p>hostia concideret mactatu maesta parentis,</p>
<p n="100">exitus ut classi felix faustusque daretur.</p>
<p>tantum religio potuit suadere malorum.</p>
<milestone unit="card" n="102"/>
<p>Tutemet a nobis iam quovis tempore vatum</p>
<p>terriloquis victus dictis desciscere quaeres.</p>
<p>quippe etenim quam multa tibi iam fingere possunt</p>
<p n="105">somnia, quae vitae rationes vertere possint</p>
<p>fortunasque tuas omnis turbare timore!</p>
<p>et merito; nam si certam finem esse viderent</p>
<p>aerumnarum homines, aliqua ratione valerent</p>
<p>religionibus atque minis obsistere vatum.</p>
<p n="110">nunc ratio nulla est restandi, nulla facultas,</p>
<p>aeternas quoniam poenas in morte timendum.</p>
<p>ignoratur enim quae sit natura animai,</p>
<p>nata sit an contra nascentibus insinuetur</p>
<p>et simul intereat nobiscum morte dirempta</p>
<p n="115">an tenebras Orci visat vastasque lacunas</p>
<p>an pecudes alias divinitus insinuet se,</p>
<p>Ennius ut noster cecinit, qui primus amoeno</p>
<p>detulit ex Helicone perenni fronde coronam,</p>
<p>per gentis Italas hominum quae clara clueret;</p>
<p n="120">etsi praeterea tamen esse Acherusia templa</p>
<p>Ennius aeternis exponit versibus edens,</p>
<p>quo neque permaneant animae neque corpora nostra,</p>
<p>sed quaedam simulacra modis pallentia miris;</p>
<p>unde sibi exortam semper florentis Homeri</p>
<p n="125">commemorat speciem lacrimas effundere salsas</p>
<p>coepisse et rerum naturam expandere dictis.</p>
<p>qua propter bene cum superis de rebus habenda</p>
<p>nobis est ratio, solis lunaeque meatus</p>
<p>qua fiant ratione, et qua vi quaeque gerantur</p>
<p n="130">in terris, tunc cum primis ratione sagaci</p>
<p>unde anima atque animi constet natura videndum,</p>
<p>et quae res nobis vigilantibus obvia mentes</p>
<p>terrificet morbo adfectis somnoque sepultis,</p>
<p>cernere uti videamur eos audireque coram,</p>
<p n="135">morte obita quorum tellus amplectitur ossa.</p>
<milestone unit="card" n="136"/>
<p n="136">Nec me animi fallit Graiorum obscura reperta</p>
<p>difficile inlustrare Latinis versibus esse,</p>
<p>multa novis verbis praesertim cum sit agendum</p>
<p>propter egestatem linguae et rerum novitatem;</p>
<p n="140">sed tua me virtus tamen et sperata voluptas</p>
<p>suavis amicitiae quemvis efferre laborem</p>
<p>suadet et inducit noctes vigilare serenas</p>
<p>quaerentem dictis quibus et quo carmine demum</p>
<p>clara tuae possim praepandere lumina menti,</p>
<p n="145">res quibus occultas penitus convisere possis.</p>
<milestone unit="card" n="146"/>
<p>hunc igitur terrorem animi tenebrasque necessest</p>
<p>non radii solis neque lucida tela diei</p>
<p>discutiant, sed naturae species ratioque.</p>
<p>Principium cuius hinc nobis exordia sumet,</p>
<p n="150">nullam rem e nihilo gigni divinitus umquam.</p>
<p>quippe ita formido mortalis continet omnis,</p>
<p>quod multa in terris fieri caeloque tuentur,</p>
<p>quorum operum causas nulla ratione videre</p>
<p>possunt ac fieri divino numine rentur.</p>
<p n="156">quas ob res ubi viderimus nil posse creari</p>
<p>de nihilo, tum quod sequimur iam rectius inde</p>
<p>perspiciemus, et unde queat res quaeque creari</p>
<p n="155">et quo quaeque modo fiant opera sine divom.</p>
<p n="159">Nam si de nihilo fierent, ex omnibus rebus</p>
<p>omne genus nasci posset, nil semine egeret.</p>
<p>e mare primum homines, e terra posset oriri</p>
<p>squamigerum genus et volucres erumpere caelo;</p>
<p>armenta atque aliae pecudes, genus omne ferarum,</p>
<p>incerto partu culta ac deserta tenerent.</p>
<p n="165">nec fructus idem arboribus constare solerent,</p>
<p>sed mutarentur, ferre omnes omnia possent.</p>
<p>quippe ubi non essent genitalia corpora cuique,</p>
<p>qui posset mater rebus consistere certa?</p>
<p>at nunc seminibus quia certis quaeque creantur,</p>
<p n="170">inde enascitur atque oras in luminis exit,</p>
<p>materies ubi inest cuiusque et corpora prima;</p>
<p>atque hac re nequeunt ex omnibus omnia gigni,</p>
<p>quod certis in rebus inest secreta facultas.</p>
<p>Praeterea cur vere rosam, frumenta calore,</p>
<p n="175">vites autumno fundi suadente videmus,</p>
<p>si non, certa suo quia tempore semina rerum</p>
<p>cum confluxerunt, patefit quod cumque creatur,</p>
<p>dum tempestates adsunt et vivida tellus</p>
<p>tuto res teneras effert in luminis oras?</p>
<p n="180">quod si de nihilo fierent, subito exorerentur</p>
<p>incerto spatio atque alienis partibus anni,</p>
<p>quippe ubi nulla forent primordia, quae genitali</p>
<p>concilio possent arceri tempore iniquo.</p>
<milestone unit="card" n="185"/>
<p>Nec porro augendis rebus spatio foret usus</p>
<p n="185">seminis ad coitum, si e nilo crescere possent;</p>
<p>nam fierent iuvenes subito ex infantibus parvis</p>
<p>e terraque exorta repente arbusta salirent.</p>
<p>quorum nil fieri manifestum est, omnia quando</p>
<p>paulatim crescunt, ut par est semine certo,</p>
<p n="190">crescentesque genus servant; ut noscere possis</p>
<p>quicque sua de materia grandescere alique.</p>
<p>Huc accedit uti sine certis imbribus anni</p>
<p>laetificos nequeat fetus submittere tellus</p>
<p>nec porro secreta cibo natura animantum</p>
<p n="195">propagare genus possit vitamque tueri;</p>
<p>ut potius multis communia corpora rebus</p>
<p>multa putes esse, ut verbis elementa videmus,</p>
<p>quam sine principiis ullam rem existere posse.</p>
<p>Denique cur homines tantos natura parare</p>
<p n="200">non potuit, pedibus qui pontum per vada possent</p>
<p>transire et magnos manibus divellere montis</p>
<p>multaque vivendo vitalia vincere saecla,</p>
<p>si non, materies quia rebus reddita certast</p>
<p>gignundis, e qua constat quid possit oriri?</p>
<milestone unit="card" n="205"/>
<p n="205">nil igitur fieri de nilo posse fatendumst,</p>
<p>semine quando opus est rebus, quo quaeque creatae</p>
<p>aeris in teneras possint proferrier auras.</p>
<p>Postremo quoniam incultis praestare videmus</p>
<p>culta loca et manibus melioris reddere fetus,</p>
<p n="210">esse videlicet in terris primordia rerum</p>
<p>quae nos fecundas vertentes vomere glebas</p>
<p>terraique solum subigentes cimus ad ortus;</p>
<p>quod si nulla forent, nostro sine quaeque labore</p>
<p>sponte sua multo fieri meliora videres.</p>
<p n="215">Huc accedit uti quicque in sua corpora rursum</p>
<p>dissoluat natura neque ad nihilum interemat res.</p>
<p>nam siquid mortale e cunctis partibus esset,</p>
<p>ex oculis res quaeque repente erepta periret;</p>
<p>nulla vi foret usus enim, quae partibus eius</p>
<p n="220">discidium parere et nexus exsolvere posset.</p>
<p>quod nunc, aeterno quia constant semine quaeque,</p>
<p>donec vis obiit, quae res diverberet ictu</p>
<p>aut intus penetret per inania dissoluatque,</p>
<p>nullius exitium patitur natura videri.</p>
<p n="225">Praeterea quae cumque vetustate amovet aetas,</p>
<p>si penitus peremit consumens materiem omnem,</p>
<p>unde animale genus generatim in lumina vitae</p>
<p>redducit Venus, aut redductum daedala tellus</p>
<p>unde alit atque auget generatim pabula praebens?</p>
<p n="230">unde mare ingenuei fontes externaque longe</p>
<p>flumina suppeditant? unde aether sidera pascit?</p>
<p>omnia enim debet, mortali corpore quae sunt,</p>
<p>infinita aetas consumpse ante acta diesque.</p>
<p>quod si in eo spatio atque ante acta aetate fuere</p>
<p n="235">e quibus haec rerum consistit summa refecta,</p>
<p>inmortali sunt natura praedita certe.</p>
<p>haud igitur possunt ad nilum quaeque reverti.</p>
<milestone unit="card" n="238"/><p>Denique res omnis eadem vis causaque volgo</p>
<p>conficeret, nisi materies aeterna teneret,</p>
<p n="240">inter se nexus minus aut magis indupedita;</p>
<p>tactus enim leti satis esset causa profecto,</p>
<p>quippe ubi nulla forent aeterno corpore, quorum</p>
<p>contextum vis deberet dissolvere quaeque.</p>
<p>at nunc, inter se quia nexus principiorum</p>
<p n="245">dissimiles constant aeternaque materies est,</p>
<p>incolumi remanent res corpore, dum satis acris</p>
<p>vis obeat pro textura cuiusque reperta.</p>
<p>haud igitur redit ad nihilum res ulla, sed omnes</p>
<p>discidio redeunt in corpora materiai.</p>
<p n="250">postremo pereunt imbres, ubi eos pater aether</p>
<p>in gremium matris terrai praecipitavit;</p>
<p>at nitidae surgunt fruges ramique virescunt</p>
<p>arboribus, crescunt ipsae fetuque gravantur.</p>
<p>hinc alitur porro nostrum genus atque ferarum,</p>
<p n="255">hinc laetas urbes pueris florere videmus</p>
<p>frondiferasque novis avibus canere undique silvas,</p>
<p>hinc fessae pecudes pinguis per pabula laeta</p>
<p>corpora deponunt et candens lacteus umor</p>
<p>uberibus manat distentis, hinc nova proles</p>
<p n="260">artubus infirmis teneras lasciva per herbas</p>
<p>ludit lacte mero mentes perculsa novellas.</p>
<p>haud igitur penitus pereunt quaecumque videntur,</p>
<p>quando alit ex alio reficit natura nec ullam</p>
<p>rem gigni patitur nisi morte adiuta aliena.</p>
<p n="265">Nunc age, res quoniam docui non posse creari</p>
<p>de nihilo neque item genitas ad nil revocari,</p>
<p>ne qua forte tamen coeptes diffidere dictis,</p>
<p>quod nequeunt oculis rerum primordia cerni,</p>
<p>accipe praeterea quae corpora tute necessest</p>
<p n="270">confiteare esse in rebus nec posse videri.</p>
<p>Principio venti vis verberat incita corpus</p>
<p>ingentisque ruit navis et nubila differt,</p>
<p>inter dum rapido percurrens turbine campos</p>
<p>arboribus magnis sternit montisque supremos</p>
<p n="275">silvifragis vexat flabris: ita perfurit acri</p>
<p>cum fremitu saevitque minaci murmure pontus.</p>
<p>sunt igitur venti ni mirum corpora caeca,</p>
<p>quae mare, quae terras, quae denique nubila caeli</p>
<p>verrunt ac subito vexantia turbine raptant,</p>
<p n="280">nec ratione fluunt alia stragemque propagant</p>
<p>et cum mollis aquae fertur natura repente</p>
<p>flumine abundanti, quam largis imbribus auget</p>
<p>montibus ex altis magnus decursus aquai</p>
<p>fragmina coniciens silvarum arbustaque tota,</p>
<p n="285">nec validi possunt pontes venientis aquai</p>
<p>vim subitam tolerare: ita magno turbidus imbri</p>
<p>molibus incurrit validis cum viribus amnis,</p>
<p>dat sonitu magno stragem volvitque sub undis</p>
<p>grandia saxa, ruit qua quidquid fluctibus obstat.</p>
<p n="290">sic igitur debent venti quoque flamina ferri,</p>
<p>quae vel uti validum cum flumen procubuere</p>
<p>quam libet in partem, trudunt res ante ruuntque</p>
<p>impetibus crebris, inter dum vertice torto</p>
<p>corripiunt rapidique rotanti turbine portant.</p>
<p n="295">quare etiam atque etiam sunt venti corpora caeca,</p>
<p>quandoquidem factis et moribus aemula magnis</p>
<p>amnibus inveniuntur, aperto corpore qui sunt.</p>
<p>Tum porro varios rerum sentimus odores</p>
<p>nec tamen ad naris venientis cernimus umquam</p>
<p n="300">nec calidos aestus tuimur nec frigora quimus</p>
<p>usurpare oculis nec voces cernere suemus;</p>
<p>quae tamen omnia corporea constare necessest</p>
<p>natura, quoniam sensus inpellere possunt;</p>
<p>tangere enim et tangi, nisi corpus, nulla potest res.</p>
<p n="305">Denique fluctifrago suspensae in litore vestis</p>
<p>uvescunt, eaedem dispansae in sole serescunt.</p>
<p>at neque quo pacto persederit umor aquai</p>
<p>visumst nec rursum quo pacto fugerit aestu.</p>
<p>in parvas igitur partis dispergitur umor,</p>
<p n="310">quas oculi nulla possunt ratione videre.</p>
<p>quin etiam multis solis redeuntibus annis</p>
<p>anulus in digito subter tenuatur habendo,</p>
<p>stilicidi casus lapidem cavat, uncus aratri</p>
<p>ferreus occulte decrescit vomer in arvis,</p>
<p n="315">strataque iam volgi pedibus detrita viarum</p>
<p>saxea conspicimus; tum portas propter aena</p>
<p>signa manus dextras ostendunt adtenuari</p>
<p>saepe salutantum tactu praeterque meantum.</p>
<p>haec igitur minui, cum sint detrita, videmus.</p>
<p n="320">sed quae corpora decedant in tempore quoque,</p>
<p>invida praeclusit speciem natura videndi.</p>
<p>Postremo quae cumque dies naturaque rebus</p>
<p>paulatim tribuit moderatim crescere cogens,</p>
<p>nulla potest oculorum acies contenta tueri,</p>
<p n="325">nec porro quae cumque aevo macieque senescunt,</p>
<p>nec, mare quae impendent, vesco sale saxa peresa</p>
<p>quid quoque amittant in tempore cernere possis.</p>
<p>corporibus caecis igitur natura gerit res.</p>
<milestone unit="card" n="329"/><p>Nec tamen undique corporea stipata tenentur</p>
<p n="330">omnia natura; namque est in rebus inane.</p>
<p>quod tibi cognosse in multis erit utile rebus</p>
<p>nec sinet errantem dubitare et quaerere semper</p>
<p>de summa rerum et nostris diffidere dictis.</p>
<p>qua propter locus est intactus inane vacansque.</p>
<p n="335">quod si non esset, nulla ratione moveri</p>
<p>res possent; namque officium quod corporis exstat,</p>
<p>officere atque obstare, id in omni tempore adesset</p>
<p>omnibus; haud igitur quicquam procedere posset,</p>
<p>principium quoniam cedendi nulla daret res.</p>
<p n="340">at nunc per maria ac terras sublimaque caeli</p>
<p>multa modis multis varia ratione moveri</p>
<p>cernimus ante oculos, quae, si non esset inane,</p>
<p>non tam sollicito motu privata carerent</p>
<p>quam genita omnino nulla ratione fuissent,</p>
<p n="345">undique materies quoniam stipata quiesset.</p>
<p>Praeterea quamvis solidae res esse putentur,</p>
<p>hinc tamen esse licet raro cum corpore cernas.</p>
<p>in saxis ac speluncis permanat aquarum</p>
<p>liquidus umor et uberibus flent omnia guttis.</p>
<p n="350">dissipat in corpus sese cibus omne animantum;</p>
<p>crescunt arbusta et fetus in tempore fundunt,</p>
<p>quod cibus in totas usque ab radicibus imis</p>
<p>per truncos ac per ramos diffunditur omnis.</p>
<p>inter saepta meant voces et clausa domorum</p>
<p n="355">transvolitant, rigidum permanat frigus ad ossa.</p>
<p>quod nisi inania sint, qua possent corpora quaeque</p>
<p>transire, haud ulla fieri ratione videres.</p>
<p>Denique cur alias aliis praestare videmus</p>
<p>pondere res rebus nihilo maiore figura?</p>
<p n="360">nam si tantundemst in lanae glomere quantum</p>
<p>corporis in plumbo est, tantundem pendere par est,</p>
<p>corporis officiumst quoniam premere omnia deorsum,</p>
<p>contra autem natura manet sine pondere inanis.</p>
<p>ergo quod magnumst aeque leviusque videtur,</p>
<p n="365">ni mirum plus esse sibi declarat inanis;</p>
<p>at contra gravius plus in se corporis esse</p>
<p>dedicat et multo vacui minus intus habere.</p>
<p>est igitur ni mirum id quod ratione sagaci</p>
<p>quaerimus, admixtum rebus, quod inane vocamus.</p>
<milestone unit="card" n="370" />
<p n="370">Illud in his rebus ne te deducere vero</p>
<p>possit, quod quidam fingunt, praecurrere cogor.</p>
<p>cedere squamigeris latices nitentibus aiunt</p>
<p>et liquidas aperire vias, quia post loca pisces</p>
<p>linquant, quo possint cedentes confluere undae;</p>
<p n="375">sic alias quoque res inter se posse moveri</p>
<p>et mutare locum, quamvis sint omnia plena.</p>
<p>scilicet id falsa totum ratione receptumst.</p>
<p>nam quo squamigeri poterunt procedere tandem,</p>
<p>ni spatium dederint latices? concedere porro</p>
<p n="380">quo poterunt undae, cum pisces ire nequibunt?</p>
<p>aut igitur motu privandumst corpora quaeque</p>
<p>aut esse admixtum dicundumst rebus inane,</p>
<p>unde initum primum capiat res quaeque movendi.</p>
<p>Postremo duo de concursu corpora lata</p>
<p n="385">si cita dissiliant, nempe aer omne necessest,</p>
<p>inter corpora quod fiat, possidat inane.</p>
<p>is porro quamvis circum celerantibus auris</p>
<p>confluat, haud poterit tamen uno tempore totum</p>
<p>compleri spatium; nam primum quemque necessest</p>
<p n="390">occupet ille locum, deinde omnia possideantur.</p>
<p>quod si forte aliquis, cum corpora dissiluere,</p>
<p>tum putat id fieri quia se condenseat aer,</p>
<p>errat; nam vacuum tum fit quod non fuit ante</p>
<p>et repletur item vacuum quod constitit ante,</p>
<p n="395">nec tali ratione potest denserier aer</p>
<p>nec, si iam posset, sine inani posset, opinor,</p>
<p>ipse in se trahere et partis conducere in unum.</p>
<p>Qua propter, quamvis causando multa moreris,</p>
<p>esse in rebus inane tamen fateare necessest.</p>
<p n="400">multaque praeterea tibi possum commemorando</p>
<p>argumenta fidem dictis conradere nostris.</p>
<p>verum animo satis haec vestigia parva sagaci</p>
<p>sunt, per quae possis cognoscere cetera tute.</p>
<p>namque canes ut montivagae persaepe ferai</p>
<p n="405">naribus inveniunt intectas fronde quietes,</p>
<p>cum semel institerunt vestigia certa viai,</p>
<p>sic alid ex alio per te tute ipse videre</p>
<p>talibus in rebus poteris caecasque latebras</p>
<p>insinuare omnis et verum protrahere inde.</p>
<p n="410">quod si pigraris paulumve recesseris ab re,</p>
<p>hoc tibi de plano possum promittere, Memmi:</p>
<p>usque adeo largos haustus e fontibus magnis</p>
<p>lingua meo suavis diti de pectore fundet,</p>
<p>ut verear ne tarda prius per membra senectus</p>
<p n="415">serpat et in nobis vitai claustra resolvat,</p>
<p>quam tibi de quavis una re versibus omnis</p>
<p>argumentorum sit copia missa per auris.</p>
<milestone unit="card" n="418"/><p>Sed nunc ut repetam coeptum pertexere dictis,</p>
<p>omnis ut est igitur per se natura duabus</p>
<p n="420">constitit in rebus; nam corpora sunt et inane,</p>
<p>haec in quo sita sunt et qua diversa moventur.</p>
<p>corpus enim per se communis dedicat esse</p>
<p>sensus; cui nisi prima fides fundata valebit,</p>
<p>haut erit occultis de rebus quo referentes</p>
<p n="425">confirmare animi quicquam ratione queamus.</p>
<p>tum porro locus ac spatium, quod inane vocamus,</p>
<p>si nullum foret, haut usquam sita corpora possent</p>
<p>esse neque omnino quoquam diversa meare;</p>
<p>id quod iam supera tibi paulo ostendimus ante.</p>
<p n="430">praeterea nihil est quod possis dicere ab omni</p>
<p>corpore seiunctum secretumque esse ab inani,</p>
<p>quod quasi tertia sit numero natura reperta.</p>
<p>nam quod cumque erit, esse aliquid debebit id ipsum</p>
<p>augmine vel grandi vel parvo denique, dum sit;</p>
<p n="435">cui si tactus erit quamvis levis exiguusque,</p>
<p>corporis augebit numerum summamque sequetur;</p>
<p>sin intactile erit, nulla de parte quod ullam</p>
<p>rem prohibere queat per se transire meantem,</p>
<p>scilicet hoc id erit, vacuum quod inane vocamus.</p>
<p n="440">Praeterea per se quod cumque erit, aut faciet quid</p>
<p>aut aliis fungi debebit agentibus ipsum</p>
<p>aut erit ut possint in eo res esse gerique.</p>
<p>at facere et fungi sine corpore nulla potest res</p>
<p>nec praebere locum porro nisi inane vacansque.</p>
<p n="445">ergo praeter inane et corpora tertia per se</p>
<p>nulla potest rerum in numero natura relinqui,</p>
<p>nec quae sub sensus cadat ullo tempore nostros</p>
<p>nec ratione animi quam quisquam possit apisci.</p>
<p>Nam quae cumque cluent, aut his coniuncta duabus</p>
<p n="450">rebus ea invenies aut horum eventa videbis.</p>
<p>coniunctum est id quod nusquam sine permitiali</p>
<p>discidio potis est seiungi seque gregari,</p>
<p>pondus uti saxis, calor ignis, liquor aquai,</p>
<p>tactus corporibus cunctis, intactus inani.</p>
<p n="455">servitium contra paupertas divitiaeque,</p>
<p>libertas bellum concordia cetera quorum</p>
<p>adventu manet incolumis natura abituque,</p>
<p>haec soliti sumus, ut par est, eventa vocare.</p>
<p>tempus item per se non est, sed rebus ab ipsis</p>
<p n="460">consequitur sensus, transactum quid sit in aevo,</p>
<p>tum quae res instet, quid porro deinde sequatur;</p>
<p>nec per se quemquam tempus sentire fatendumst</p>
<p>semotum ab rerum motu placidaque quiete.</p>
<p>denique Tyndaridem raptam belloque subactas</p>
<p n="465">Troiiugenas gentis cum dicunt esse, videndumst</p>
<p>ne forte haec per se cogant nos esse fateri,</p>
<p>quando ea saecla hominum, quorum haec eventa fuerunt,</p>
<p>inrevocabilis abstulerit iam praeterita aetas;</p>
<p>namque aliud terris, aliud regionibus ipsis</p>
<p n="470">eventum dici poterit quod cumque erit actum.</p>
<p>denique materies si rerum nulla fuisset</p>
<p>nec locus ac spatium, res in quo quaeque geruntur,</p>
<p>numquam Tyndaridis forma conflatus amore</p>
<p>ignis Alexandri Phrygio sub pectore gliscens</p>
<p n="475">clara accendisset saevi certamina belli</p>
<p>nec clam durateus Troiianis Pergama partu</p>
<p>inflammasset equos nocturno Graiiugenarum;</p>
<p>perspicere ut possis res gestas funditus omnis</p>
<p>non ita uti corpus per se constare neque esse</p>
<p n="480">nec ratione cluere eadem qua constet inane,</p>
<p>sed magis ut merito possis eventa vocare</p>
<p>corporis atque loci, res in quo quaeque gerantur.</p>
<milestone unit="card" n="483"/><p>Corpora sunt porro partim primordia rerum,</p>
<p>partim concilio quae constant principiorum.</p>
<p n="485">sed quae sunt rerum primordia, nulla potest vis</p>
<p>stinguere; nam solido vincunt ea corpore demum.</p>
<p>etsi difficile esse videtur credere quicquam</p>
<p>in rebus solido reperiri corpore posse.</p>
<p>transit enim fulmen caeli per saepta domorum</p>
<p n="490">clamor ut ac voces, ferrum candescit in igni</p>
<p>dissiliuntque fero ferventi saxa vapore;</p>
<p>cum labefactatus rigor auri solvitur aestu,</p>
<p>tum glacies aeris flamma devicta liquescit;</p>
<p>permanat calor argentum penetraleque frigus,</p>
<p n="495">quando utrumque manu retinentes pocula rite</p>
<p>sensimus infuso lympharum rore superne.</p>
<p>usque adeo in rebus solidi nihil esse videtur.</p>
<p>sed quia vera tamen ratio naturaque rerum</p>
<p>cogit, ades, paucis dum versibus expediamus</p>
<p n="500">esse ea quae solido atque aeterno corpore constent,</p>
<p>semina quae rerum primordiaque esse docemus,</p>
<p>unde omnis rerum nunc constet summa creata.</p>
<p>Principio quoniam duplex natura duarum</p>
<p>dissimilis rerum longe constare repertast,</p>
<p n="505">corporis atque loci, res in quo quaeque geruntur,</p>
<p>esse utramque sibi per se puramque necessest.</p>
<p>nam qua cumque vacat spatium, quod inane vocamus,</p>
<p>corpus ea non est; qua porro cumque tenet se</p>
<p>corpus, ea vacuum nequaquam constat inane.</p>
<p n="510">sunt igitur solida ac sine inani corpora prima.</p>
<p>Praeterea quoniam genitis in rebus inanest,</p>
<p>materiem circum solidam constare necessest;</p>
<p>nec res ulla potest vera ratione probari</p>
<p>corpore inane suo celare atque intus habere,</p>
<p n="515">si non, quod cohibet, solidum constare relinquas.</p>
<p>id porro nihil esse potest nisi materiai</p>
<p>concilium, quod inane queat rerum cohibere.</p>
<p>materies igitur, solido quae corpore constat,</p>
<p>esse aeterna potest, cum cetera dissoluantur.</p>
<p n="520">Tum porro si nil esset quod inane vocaret,</p>
<p>omne foret solidum; nisi contra corpora certa</p>
<p>essent quae loca complerent quae cumque tenerent</p>
<p>omne quod est spatium, vacuum constaret inane.</p>
<p>alternis igitur ni mirum corpus inani</p>
<p n="525">distinctum, quoniam nec plenum naviter extat</p>
<p>nec porro vacuum; sunt ergo corpora certa,</p>
<p>quae spatium pleno possint distinguere inane.</p>
<p>haec neque dissolui plagis extrinsecus icta</p>
<p>possunt nec porro penitus penetrata retexi</p>
<p n="530">nec ratione queunt alia temptata labare;</p>
<p>id quod iam supra tibi paulo ostendimus ante.</p>
<p>nam neque conlidi sine inani posse videtur</p>
<p>quicquam nec frangi nec findi in bina secando</p>
<p>nec capere umorem neque item manabile frigus</p>
<p n="535">nec penetralem ignem, quibus omnia conficiuntur.</p>
<p>et quo quaeque magis cohibet res intus inane,</p>
<p>tam magis his rebus penitus temptata labascit.</p>
<p>ergo si solida ac sine inani corpora prima</p>
<p>sunt ita uti docui, sint haec aeterna necessest.</p>
<p n="540">Praeterea nisi materies aeterna fuisset,</p>
<p>antehac ad nihilum penitus res quaeque redissent</p>
<p>de nihiloque renata forent quae cumque videmus.</p>
<p>at quoniam supra docui nil posse creari</p>
<p>de nihilo neque quod genitumst ad nil revocari,</p>
<p n="545">esse inmortali primordia corpore debent,</p>
<p>dissolui quo quaeque supremo tempore possint,</p>
<p>materies ut subpeditet rebus reparandis.</p>
<p>sunt igitur solida primordia simplicitate</p>
<p>nec ratione queunt alia servata per aevom</p>
<p n="550">ex infinito iam tempore res reparare.</p>
<milestone unit="card" n="551" />
<p>denique si nullam finem natura parasset</p>
<p>frangendis rebus, iam corpora materiai</p>
<p>usque redacta forent aevo frangente priore,</p>
<p>ut nihil ex illis a certo tempore posset</p>
<p n="555">conceptum summum aetatis pervadere finem.</p>
<p>nam quidvis citius dissolvi posse videmus</p>
<p>quam rursus refici; qua propter longa diei</p>
<p>infinita aetas ante acti temporis omnis</p>
<p>quod fregisset adhuc disturbans dissoluensque,</p>
<p n="560">numquam relicuo reparari tempore posset.</p>
<p>at nunc ni mirum frangendi reddita finis</p>
<p>certa manet, quoniam refici rem quamque videmus</p>
<p>et finita simul generatim tempora rebus</p>
<p>stare, quibus possint aevi contingere florem.</p>
<p n="565">Huc accedit uti, solidissima materiai</p>
<p>corpora cum constant, possint tamen omnia reddi,</p>
<p>mollia quae fiunt, aer aqua terra vapores,</p>
<p>quo pacto fiant et qua vi quaeque gerantur,</p>
<p>admixtum quoniam semel est in rebus inane.</p>
<p n="570">at contra si mollia sint primordia rerum,</p>
<p>unde queant validi silices ferrumque creari,</p>
<p>non poterit ratio reddi; nam funditus omnis</p>
<p>principio fundamenti natura carebit.</p>
<p>sunt igitur solida pollentia simplicitate,</p>
<p n="575">quorum condenso magis omnia conciliatu</p>
<p>artari possunt validasque ostendere viris.</p>
<p>porro si nullast frangendis reddita finis</p>
<p>corporibus, tamen ex aeterno tempore quaeque</p>
<p>nunc etiam superare necessest corpora rebus,</p>
<p n="580">quae non dum clueant ullo temptata periclo.</p>
<p>at quoniam fragili natura praedita constant,</p>
<p>discrepat aeternum tempus potuisse manere</p>
<p>innumerabilibus plagis vexata per aevom.</p>
<p>Denique iam quoniam generatim reddita finis</p>
<p n="585">crescendi rebus constat vitamque tenendi,</p>
<p>et quid quaeque queant per foedera naturai,</p>
<p>quid porro nequeant, sancitum quando quidem extat,</p>
<p>nec commutatur quicquam, quin omnia constant</p>
<p>usque adeo, variae volucres ut in ordine cunctae</p>
<p n="590">ostendant maculas generalis corpore inesse,</p>
<p>inmutabilis materiae quoque corpus habere</p>
<p>debent ni mirum; nam si primordia rerum</p>
<p>commutari aliqua possent ratione revicta,</p>
<p>incertum quoque iam constet quid possit oriri,</p>
<p n="595">quid nequeat, finita potestas denique cuique</p>
<p>qua nam sit ratione atque alte terminus haerens,</p>
<p>nec totiens possent generatim saecla referre</p>
<p>naturam mores victum motusque parentum.</p>
<milestone unit="card" n="599"/><p>Tum porro quoniam est extremum quodque cacumen</p>
<p n="600">corporis illius, quod nostri cernere sensus</p>
<p>iam nequeunt, id ni mirum sine partibus extat</p>
<p>et minima constat natura nec fuit umquam</p>
<p>per se secretum neque post hac esse valebit,</p>
<p>alterius quoniamst ipsum pars primaque et una,</p>
<p n="605">inde aliae atque aliae similes ex ordine partes</p>
<p>agmine condenso naturam corporis explent;</p>
<p>quae quoniam per se nequeunt constare, necessest</p>
<p>haerere unde queant nulla ratione revelli.</p>
<p>sunt igitur solida primordia simplicitate,</p>
<p n="610">quae minimis stipata cohaerent partibus arte.</p>
<p>non ex illorum conventu conciliata,</p>
<p>sed magis aeterna pollentia simplicitate,</p>
<p>unde neque avelli quicquam neque deminui iam</p>
<p>concedit natura reservans semina rebus.</p>
<p n="615">Praeterea nisi erit minimum, parvissima quaeque</p>
<p>corpora constabunt ex partibus infinitis,</p>
<p>quippe ubi dimidiae partis pars semper habebit</p>
<p>dimidiam partem nec res praefiniet ulla.</p>
<p>ergo rerum inter summam minimamque quod escit,</p>
<p n="620">nil erit ut distet; nam quamvis funditus omnis</p>
<p>summa sit infinita, tamen, parvissima quae sunt,</p>
<p>ex infinitis constabunt partibus aeque.</p>
<p>quod quoniam ratio reclamat vera negatque</p>
<p>credere posse animum, victus fateare necessest</p>
<p n="625">esse ea quae nullis iam praedita partibus extent</p>
<p>et minima constent natura. quae quoniam sunt,</p>
<p>illa quoque esse tibi solida atque aeterna fatendum.</p>
<p>Denique si minimas in partis cuncta resolvi</p>
<p>cogere consuesset rerum natura creatrix,</p>
<p n="630">iam nihil ex illis eadem reparare valeret</p>
<p>propterea quia, quae nullis sunt partibus aucta,</p>
<p>non possunt ea quae debet genitalis habere</p>
<p>materies, varios conexus pondera plagas</p>
<p>concursus motus, per quas res quaeque geruntur.</p>
<milestone unit="card" n="635"/>
<p n="635">Quapropter qui materiem rerum esse putarunt</p>
<p>ignem atque ex igni summam consistere solo,</p>
<p>magno opere a vera lapsi ratione videntur.</p>
<p>Heraclitus init quorum dux proelia primus,</p>
<p>clarus &lt;ob&gt; obscuram linguam magis inter inanis</p>
<p n="640">quamde gravis inter Graios, qui vera requirunt;</p>
<p>omnia enim stolidi magis admirantur amantque,</p>
<p>inversis quae sub verbis latitantia cernunt,</p>
<p>veraque constituunt quae belle tangere possunt</p>
<p>auris et lepido quae sunt fucata sonore.</p>
<p n="645">Nam cur tam variae res possent esse, requiro,</p>
<p>ex uno si sunt igni puroque creatae?</p>
<p>nil prodesset enim calidum denserier ignem</p>
<p>nec rare fieri, si partes ignis eandem</p>
<p>naturam quam totus habet super ignis haberent.</p>
<p n="650">acrior ardor enim conductis partibus esset,</p>
<p>languidior porro disiectis &lt;dis&gt;que supatis.</p>
<p>amplius hoc fieri nihil est quod posse rearis</p>
<p>talibus in causis, ne dum variantia rerum</p>
<p>tanta queat densis rarisque ex ignibus esse.</p>
<p n="655">Id quoque: si faciant admixtum rebus inane,</p>
<p>denseri poterunt ignes rarique relinqui;</p>
<p>sed quia multa sibi cernunt contraria quae sint</p>
<p>et fugitant in rebus inane relinquere purum,</p>
<p>ardua dum metuunt, amittunt vera viai</p>
<p n="660">nec rursum cernunt exempto rebus inane</p>
<p>omnia denseri fierique ex omnibus unum</p>
<p>corpus, nil ab se quod possit mittere raptim,</p>
<p>aestifer ignis uti lumen iacit atque vaporem,</p>
<p>ut videas non e stipatis partibus esse.</p>
<p n="665">Quod si forte alia credunt ratione potesse</p>
<p>ignis in coetu stingui mutareque corpus,</p>
<p>scilicet ex nulla facere id si parte reparcent,</p>
<p>occidet ad nihilum ni mirum funditus ardor</p>
<p>omnis et &lt;e&gt; nihilo fient quae cumque creantur;</p>
<p n="670">nam quod cumque suis mutatum finibus exit,</p>
<p>continuo hoc mors est illius quod fuit ante.</p>
<p>proinde aliquid superare necesse est incolume ollis,</p>
<p>ne tibi res redeant ad nilum funditus omnes</p>
<p>de nihiloque renata vigescat copia rerum.</p>
<p n="675">Nunc igitur quoniam certissima corpora quaedam</p>
<p>sunt, quae conservant naturam semper eandem,</p>
<p>quorum abitu aut aditu mutatoque ordine mutant</p>
<p>naturam res et convertunt corpora sese,</p>
<p>scire licet non esse haec ignea corpora rerum.</p>
<p n="680">nil referret enim quaedam decedere, abire</p>
<p>atque alia adtribui mutarique ordine quaedam,</p>
<p>si tamen ardoris naturam cuncta tenerent;</p>
<p>ignis enim foret omnimodis quod cumque crearet.</p>
<p>verum, ut opinor, itast: sunt quaedam corpora, quorum</p>
<p n="685">concursus motus ordo positura figurae</p>
<p>efficiunt ignis mutatoque ordine mutant</p>
<p>naturam neque sunt igni simulata neque ulli</p>
<p>praeterea rei quae corpora mittere possit</p>
<p>sensibus et nostros adiectu tangere tactus.</p>
<p n="690">dicere porro ignem res omnis esse neque ullam</p>
<p>rem veram in numero rerum constare nisi ignem,</p>
<p>quod facit hic idem, perdelirum esse videtur.</p>
<p>nam contra sensus ab sensibus ipse repugnat</p>
<p>et labefactat eos, unde omnia credita pendent,</p>
<p n="695">unde hic cognitus est ipsi quem nominat ignem;</p>
<p>credit enim sensus ignem cognoscere vere,</p>
<p>cetera non credit, quae nilo clara minus sunt.</p>
<p>quod mihi cum vanum tum delirum esse videtur;</p>
<p>quo referemus enim? quid nobis certius ipsis</p>
<p n="700">sensibus esse potest, qui vera ac falsa notemus?</p>
<p>Praeterea quare quisquam magis omnia tollat</p>
<p>et velit ardoris naturam linquere solam,</p>
<p>quam neget esse ignis, &lt;aliam&gt; tamen esse relinquat?</p>
<p>aequa videtur enim dementia dicere utrumque.</p>
<milestone unit="card" n="705"/><p n="705">Quapropter qui materiem rerum esse putarunt</p>
<p>ignem atque ex igni summam consistere posse,</p>
<p>et qui principium gignundis aera rebus</p>
<p>constituere aut umorem qui cumque putarunt</p>
<p>fingere res ipsum per se terramve creare</p>
<p n="710">omnia et in rerum naturas vertier omnis,</p>
<p>magno opere a vero longe derrasse videntur.</p>
<p>adde etiam qui conduplicant primordia rerum</p>
<p>aera iungentes igni terramque liquori,</p>
<p>et qui quattuor ex rebus posse omnia rentur</p>
<p n="715">ex igni terra atque anima procrescere et imbri.</p>
<p>quorum Acragantinus cum primis Empedocles est,</p>
<p>insula quem triquetris terrarum gessit in oris,</p>
<p>quam fluitans circum magnis anfractibus aequor</p>
<p>Ionium glaucis aspargit virus ab undis</p>
<p n="720">angustoque fretu rapidum mare dividit undis</p>
<p>Aeoliae terrarum oras a finibus eius.</p>
<p>hic est vasta Charybdis et hic Aetnaea minantur</p>
<p>murmura flammarum rursum se colligere iras,</p>
<p>faucibus eruptos iterum vis ut vomat ignis</p>
<p n="725">ad caelumque ferat flammai fulgura rursum.</p>
<p>quae cum magna modis multis miranda videtur</p>
<p>gentibus humanis regio visendaque fertur</p>
<p>rebus opima bonis, multa munita virum vi,</p>
<p>nil tamen hoc habuisse viro praeclarius in se</p>
<p n="730">nec sanctum magis et mirum carumque videtur.</p>
<p>carmina quin etiam divini pectoris eius</p>
<p>vociferantur et exponunt praeclara reperta,</p>
<p>ut vix humana videatur stirpe creatus.</p>
<p>Hic tamen et supra quos diximus inferiores</p>
<p n="735">partibus egregie multis multoque minores,</p>
<p>quamquam multa bene ac divinitus invenientes</p>
<p>ex adyto tam quam cordis responsa dedere</p>
<p>sanctius et multo certa ratione magis quam</p>
<p>Pythia quae tripodi a Phoebi lauroque profatur,</p>
<p n="740">principiis tamen in rerum fecere ruinas</p>
<p>et graviter magni magno cecidere ibi casu.</p>
<p>Primum quod motus exempto rebus inani</p>
<p>constituunt et res mollis rarasque relinquunt</p>
<p>aera solem ignem terras animalia frugis</p>
<p n="745">nec tamen admiscent in eorum corpus inane;</p>
<p>deinde quod omnino finem non esse secandis</p>
<p>corporibus facient neque pausam stare fragori</p>
<p>nec prorsum in rebus minimum consistere qui&lt;cquam&gt;,</p>
<p>cum videamus id extremum cuiusque cacumen</p>
<p n="750">esse quod ad sensus nostros minimum esse videtur,</p>
<p>conicere ut possis ex hoc, quae cernere non quis</p>
<p>extremum quod habent, minimum consistere &lt;rerum&gt;.</p>
<p>Huc accedit item, quoniam primordia rerum</p>
<p>mollia constituunt, quae nos nativa videmus</p>
<p n="755">esse et mortali cum corpore, funditus ut qui</p>
<p>debeat ad nihilum iam rerum summa reverti</p>
<p>de nihiloque renata vigescere copia rerum;</p>
<p>quorum utrumque quid a vero iam distet habebis.</p>
<p>Deinde inimica modis multis sunt atque veneno</p>
<p n="760">ipsa sibi inter se; quare aut congressa peribunt</p>
<p>aut ita diffugient, ut tempestate coacta</p>
<p>fulmina diffugere atque imbris ventosque videmus.</p>
<milestone unit="card" n="763"/><p>Denique quattuor ex rebus si cuncta creantur</p>
<p>atque in eas rursum res omnia dissoluuntur,</p>
<p n="765">qui magis illa queunt rerum primordia dici</p>
<p>quam contra res illorum retroque putari?</p>
<p>alternis gignuntur enim mutantque colorem</p>
<p>et totam inter se naturam tempore ab omni.</p>
<p>[fulmina diffugere atque imbris ventosque videmus.]</p>
<p n="770">sin ita forte putas ignis terraeque coire</p>
<p>corpus et aerias auras roremque liquoris,</p>
<p>nil in concilio naturam ut mutet eorum,</p>
<p>nulla tibi ex illis poterit res esse creata,</p>
<p>non animans, non exanimo cum corpore, ut arbos;</p>
<p n="775">quippe suam quicque in coetu variantis acervi</p>
<p>naturam ostendet mixtusque videbitur aer</p>
<p>cum terra simul et quodam cum rore manere.</p>
<p>at primordia gignundis in rebus oportet</p>
<p>naturam clandestinam caecamque adhibere,</p>
<p n="780">emineat ne quid, quod contra pugnet et obstet</p>
<p>quo minus esse queat proprie quodcumque creatur.</p>
<p>Quin etiam repetunt a caelo atque ignibus eius</p>
<p>et primum faciunt ignem se vertere in auras</p>
<p>aeris, hinc imbrem gigni terramque creari</p>
<p n="785">ex imbri retroque a terra cuncta reverti,</p>
<p>umorem primum, post aera, deinde calorem,</p>
<p>nec cessare haec inter se mutare, meare</p>
<p>a caelo ad terram, de terra ad sidera mundi.</p>
<p>quod facere haud ullo debent primordia pacto.</p>
<p n="790">immutabile enim quiddam superare necessest,</p>
<p>ne res ad nihilum redigantur funditus omnes;</p>
<p>nam quod cumque suis mutatum finibus exit,</p>
<p>continuo hoc mors est illius quod fuit ante.</p>
<p>quapropter quoniam quae paulo diximus ante</p>
<p n="795">in commutatum veniunt, constare necessest</p>
<p>ex aliis ea, quae nequeant convertier usquam,</p>
<p>ne tibi res redeant ad nilum funditus omnis;</p>
<p>quin potius tali natura praedita quaedam</p>
<p>corpora constituas, ignem si forte crearint,</p>
<p n="800">posse eadem demptis paucis paucisque tributis,</p>
<p>ordine mutato et motu, facere aeris auras,</p>
<p>sic alias aliis rebus mutarier omnis?</p>
<p>'At manifesta palam res indicat' inquis 'in auras</p>
<p>aeris e terra res omnis crescere alique;</p>
<p n="805">et nisi tempestas indulget tempore fausto</p>
<p>imbribus, ut tabe nimborum arbusta vacillent,</p>
<p>solque sua pro parte fovet tribuitque calorem,</p>
<p>crescere non possint fruges arbusta animantis.'</p>
<p>scilicet et nisi nos cibus aridus et tener umor</p>
<p n="810">adiuvet, amisso iam corpore vita quoque omnis</p>
<p>omnibus e nervis atque ossibus exsoluatur;</p>
<p>adiutamur enim dubio procul atque alimur nos</p>
<p>certis ab rebus, certis aliae atque aliae res.</p>
<p>ni mirum quia multa modis communia multis</p>
<p n="815">multarum rerum in rebus primordia mixta</p>
<p>sunt, ideo variis variae res rebus aluntur.</p>
<p>atque eadem magni refert primordia saepe</p>
<p>cum quibus et quali positura contineantur</p>
<p>et quos inter se dent motus accipiantque;</p>
<p n="820">namque eadem caelum mare terras flumina solem</p>
<p>constituunt, eadem fruges arbusta animantis,</p>
<p>verum aliis alioque modo commixta moventur.</p>
<p>quin etiam passim nostris in versibus ipsis</p>
<p>multa elementa vides multis communia verbis,</p>
<p n="825">cum tamen inter se versus ac verba necessest</p>
<p>confiteare et re et sonitu distare sonanti.</p>
<p>tantum elementa queunt permutato ordine solo;</p>
<p>at rerum quae sunt primordia, plura adhibere</p>
<p>possunt unde queant variae res quaeque creari.</p>
<milestone unit="card" n="830"/><p n="830">Nunc et Anaxagorae scrutemur homoeomerian</p>
<p>quam Grai memorant nec nostra dicere lingua</p>
<p>concedit nobis patrii sermonis egestas,</p>
<p>sed tamen ipsam rem facilest exponere verbis.</p>
<p>principio, rerum quam dicit homoeomerian,</p>
<p n="835">ossa videlicet e pauxillis atque minutis</p>
<p>ossibus hic et de pauxillis atque minutis</p>
<p>visceribus viscus gigni sanguenque creari</p>
<p>sanguinis inter se multis coeuntibus guttis</p>
<p>ex aurique putat micis consistere posse</p>
<p n="840">aurum et de terris terram concrescere parvis,</p>
<p>ignibus ex ignis, umorem umoribus esse,</p>
<p>cetera consimili fingit ratione putatque.</p>
<p>nec tamen esse ulla de parte in rebus inane</p>
<p>concedit neque corporibus finem esse secandis.</p>
<p n="845">quare in utraque mihi pariter ratione videtur</p>
<p>errare atque illi, supra quos diximus ante.</p>
<milestone unit="card" n="847"/><p>Adde quod inbecilla nimis primordia fingit;</p>
<p>si primordia sunt, simili quae praedita constant</p>
<p>natura atque ipsae res sunt aequeque laborant</p>
<p n="850">et pereunt, neque ab exitio res ulla refrenat.</p>
<p>nam quid in oppressu valido durabit eorum,</p>
<p>ut mortem effugiat, leti sub dentibus ipsis?</p>
<p>ignis an umor an aura? quid horum? sanguen an ossa?</p>
<p>nil ut opinor, ubi ex aequo res funditus omnis</p>
<p n="855">tam mortalis erit quam quae manifesta videmus</p>
<p>ex oculis nostris aliqua vi victa perire.</p>
<p>at neque reccidere ad nihilum res posse neque autem</p>
<p>crescere de nihilo testor res ante probatas.</p>
<p>Praeterea quoniam cibus auget corpus alitque,</p>
<p n="860">scire licet nobis venas et sanguen et ossa</p>
<p n="860a">* * *</p>
<p>sive cibos omnis commixto corpore dicent</p>
<p>esse et habere in se nervorum corpora parva</p>
<p>ossaque et omnino venas partisque cruoris,</p>
<p>fiet uti cibus omnis et aridus et liquor ipse</p>
<p n="865">ex alienigenis rebus constare putetur,</p>
<p>ossibus et nervis sanieque et sanguine mixto.</p>
<p>Praeterea quae cumque e terra corpora crescunt,</p>
<p>si sunt in terris, terram constare necessest</p>
<p>ex alienigenis, quae terris exoriuntur.</p>
<p n="870">transfer item, totidem verbis utare licebit:</p>
<p>in lignis si flamma latet fumusque cinisque,</p>
<p>ex alienigenis consistant ligna necessest,</p>
<p>[praeterea tellus quae corpora cumque alit auget]</p>
<p>ex alienigenis, quae lignis &lt;ex&gt;oriuntur.</p>
<milestone unit="card" n="875"/><p n="875">Linquitur hic quaedam latitandi copia tenvis,</p>
<p>id quod Anaxagoras sibi sumit, ut omnibus omnis</p>
<p>res putet inmixtas rebus latitare, sed illud</p>
<p>apparere unum, cuius sint plurima mixta</p>
<p>et magis in promptu primaque in fronte locata.</p>
<p n="880">quod tamen a vera longe ratione repulsumst;</p>
<p>conveniebat enim fruges quoque saepe, minaci</p>
<p>robore cum in saxi franguntur, mittere signum</p>
<p>sanguinis aut aliquid, nostro quae corpore aluntur.</p>
<p>cum lapidi in lapidem terimus, manare cruorem</p>
<p n="885">consimili ratione herbis quoque saepe decebat,</p>
<p>et latices dulcis guttas similique sapore</p>
<p>mittere, lanigerae quali sunt ubere lactis,</p>
<p>scilicet et glebis terrarum saepe friatis</p>
<p>herbarum genera et fruges frondesque videri</p>
<p n="890">dispertita inter terram latitare minute,</p>
<p>postremo in lignis cinerem fumumque videri,</p>
<p>cum praefracta forent, ignisque latere minutos.</p>
<p>quorum nil fieri quoniam manifesta docet res,</p>
<p>scire licet non esse in rebus res ita mixtas,</p>
<p n="895">verum semina multimodis inmixta latere</p>
<p>multarum rerum in rebus communia debent.</p>
<p>'At saepe in magnis fit montibus' inquis 'ut altis</p>
<p>arboribus vicina cacumina summa terantur</p>
<p>inter se validis facere id cogentibus austris,</p>
<p n="900">donec flammai fulserunt flore coorto.'</p>
<p>scilicet et non est lignis tamen insitus ignis,</p>
<p>verum semina sunt ardoris multa, terendo</p>
<p>quae cum confluxere, creant incendia silvis.</p>
<p>quod si facta foret silvis abscondita flamma,</p>
<p n="905">non possent ullum tempus celarier ignes,</p>
<p>conficerent volgo silvas, arbusta cremarent.</p>
<p>iamne vides igitur, paulo quod diximus ante,</p>
<p>permagni referre eadem primordia saepe</p>
<p>cum quibus et quali positura contineantur</p>
<p n="910">et quos inter se dent motus accipiantque,</p>
<p>atque eadem paulo inter se mutata creare</p>
<p>ignes et lignum? quo pacto verba quoque ipsa</p>
<p>inter se paulo mutatis sunt elementis,</p>
<p>cum ligna atque ignes distincta voce notemus.</p>
<p n="915">Denique iam quae cumque in rebus cernis apertis</p>
<p>si fieri non posse putas, quin materiai</p>
<p>corpora consimili natura praedita fingas,</p>
<p>hac ratione tibi pereunt primordia rerum:</p>
<p>fiet uti risu tremulo concussa cachinnent</p>
<p n="920">et lacrimis salsis umectent ora genasque.</p>
<milestone unit="card" n="921"/><p>Nunc age, quod super est, cognosce et clarius audi.</p>
<p>nec me animi fallit quam sint obscura; sed acri</p>
<p>percussit thyrso laudis spes magna meum cor</p>
<p>et simul incussit suavem mi in pectus amorem</p>
<p n="925">Musarum, quo nunc instinctus mente vigenti</p>
<p>avia Pieridum peragro loca nullius ante</p>
<p>trita solo. iuvat integros accedere fontis</p>
<p>atque haurire iuvatque novos decerpere flores</p>
<p>insignemque meo capiti petere inde coronam,</p>
<p n="930">unde prius nulli velarint tempora Musae;</p>
<p>primum quod magnis doceo de rebus et artis</p>
<p>religionum animum nodis exsolvere pergo,</p>
<p>deinde quod obscura de re tam lucida pango</p>
<p>carmina musaeo contingens cuncta lepore.</p>
<p n="935">id quoque enim non ab nulla ratione videtur;</p>
<p>sed vel uti pueris absinthia taetra medentes</p>
<p>cum dare conantur, prius oras pocula circum</p>
<p>contingunt mellis dulci flavoque liquore,</p>
<p>ut puerorum aetas inprovida ludificetur</p>
<p n="940">labrorum tenus, interea perpotet amarum</p>
<p>absinthi laticem deceptaque non capiatur,</p>
<p>sed potius tali facto recreata valescat,</p>
<p>sic ego nunc, quoniam haec ratio plerumque videtur</p>
<p>tristior esse quibus non est tractata, retroque</p>
<p n="945">volgus abhorret ab hac, volui tibi suaviloquenti</p>
<p>carmine Pierio rationem exponere nostram</p>
<p>et quasi musaeo dulci contingere melle,</p>
<p>si tibi forte animum tali ratione tenere</p>
<p>versibus in nostris possem, dum perspicis omnem</p>
<p n="950">naturam rerum, qua constet compta figura.</p>
<milestone unit="card" n="951"/>
<p>Sed quoniam docui solidissima materiai</p>
<p>corpora perpetuo volitare invicta per aevom,</p>
<p>nunc age, summai quaedam sit finis eorum</p>
<p>nec&lt;ne&gt; sit, evolvamus; item quod inane repertumst</p>
<p n="955">seu locus ac spatium, res in quo quaeque gerantur,</p>
<p>pervideamus utrum finitum funditus omne</p>
<p>constet an immensum pateat vasteque profundum.</p>
<p>Omne quod est igitur nulla regione viarum</p>
<p>finitumst; namque extremum debebat habere.</p>
<p n="960">extremum porro nullius posse videtur</p>
<p>esse, nisi ultra sit quod finiat, ut videatur</p>
<p>quo non longius haec sensus natura sequatur.</p>
<p>nunc extra summam quoniam nihil esse fatendum,</p>
<p>non habet extremum, caret ergo fine modoque.</p>
<p n="965">nec refert quibus adsistas regionibus eius;</p>
<p>usque adeo, quem quisque locum possedit, in omnis</p>
<p>tantundem partis infinitum omne relinquit.</p>
<p>Praeterea si iam finitum constituatur</p>
<p>omne quod est spatium, si quis procurrat ad oras</p>
<p n="970">ultimus extremas iaciatque volatile telum,</p>
<p>id validis utrum contortum viribus ire</p>
<p>quo fuerit missum mavis longeque volare,</p>
<p>an prohibere aliquid censes obstareque posse?</p>
<p>alterutrum fatearis enim sumasque necessest.</p>
<p n="975">quorum utrumque tibi effugium praecludit et omne</p>
<p>cogit ut exempta concedas fine patere.</p>
<p>nam sive est aliquid quod probeat efficiatque</p>
<p>quo minus quo missum est veniat finique locet se,</p>
<p>sive foras fertur, non est a fine profectum.</p>
<p n="980">hoc pacto sequar atque, oras ubi cumque locaris</p>
<p>extremas, quaeram: quid telo denique fiet?</p>
<p>fiet uti nusquam possit consistere finis</p>
<p>effugiumque fugae prolatet copia semper.</p>
<p>Praeterea spatium summai totius omne</p>
<p n="985">undique si inclusum certis consisteret oris</p>
<p>finitumque foret, iam copia materiai</p>
<p>undique ponderibus solidis confluxet ad imum</p>
<p>nec res ulla geri sub caeli tegmine posset</p>
<p>nec foret omnino caelum neque lumina solis,</p>
<p n="990">quippe ubi materies omnis cumulata iaceret</p>
<p>ex infinito iam tempore subsidendo.</p>
<p>at nunc ni mirum requies data principiorum</p>
<p>corporibus nullast, quia nil est funditus imum,</p>
<p>quo quasi confluere et sedes ubi ponere possint.</p>
<p n="995">semper in adsiduo motu res quaeque geruntur</p>
<p>partibus &lt;in&gt; cunctis, infernaque suppeditantur</p>
<p>ex infinito cita corpora materiai.</p>
<p>Postremo ante oculos res rem finire videtur;</p>
<p>aer dissaepit collis atque aera montes,</p>
<p n="1000">terra mare et contra mare terras terminat omnis;</p>
<p>omne quidem vero nihil est quod finiat extra.</p>
<milestone unit="card" n="1002"/>
<p>est igitur natura loci spatiumque profundi,</p>
<p>quod neque clara suo percurrere fulmina cursu</p>
<p>perpetuo possint aevi labentia tractu</p>
<p n="1005">nec prorsum facere ut restet minus ire meando;</p>
<p>usque adeo passim patet ingens copia rebus</p>
<p>finibus exemptis in cunctas undique partis.</p>
<p>Ipsa modum porro sibi rerum summa parare</p>
<p>ne possit, natura tenet, quae corpus inane</p>
<p n="1010">et quod inane autem est finiri corpore cogit,</p>
<p>ut sic alternis infinita omnia reddat,</p>
<p>aut etiam alterutrum, nisi terminet alterum eorum,</p>
<p>simplice natura pateat tamen inmoderatum,</p>
<p>nec mare nec tellus neque caeli lucida templa</p>
<p n="1015">nec mortale genus nec divum corpora sancta</p>
<p>exiguum possent horai sistere tempus;</p>
<p>nam dispulsa suo de coetu materiai</p>
<p>copia ferretur magnum per inane soluta,</p>
<p>sive adeo potius numquam concreta creasset</p>
<p n="1020">ullam rem, quoniam cogi disiecta nequisset.</p>
<p>nam certe neque consilio primordia rerum</p>
<p>ordine se suo quaeque sagaci mente locarunt</p>
<p>nec quos quaeque &lt;darent motus pepigere profecto&gt;</p>
<p>sed quia multa modis multis mutata per omne</p>
<p n="1025">ex infinito vexantur percita plagis,</p>
<p>omne genus motus et coetus experiundo</p>
<p>tandem deveniunt in talis disposituras,</p>
<p>qualibus haec rerum consistit summa creata,</p>
<p>et multos etiam magnos servata per annos</p>
<p n="1030">ut semel in motus coniectast convenientis,</p>
<p>efficit ut largis avidum mare fluminis undis</p>
<p>integrent amnes et solis terra vapore</p>
<p>fota novet fetus summissaque gens animantum</p>
<p>floreat et vivant labentis aetheris ignes.</p>
<p n="1035">quod nullo facerent pacto, nisi materiai</p>
<p>ex infinito suboriri copia posset,</p>
<p>unde amissa solent reparare in tempore quaeque.</p>
<p>nam vel uti privata cibo natura animantum</p>
<p>diffluit amittens corpus, sic omnia debent</p>
<p n="1040">dissolui simul ac defecit suppeditare</p>
<p>materies aliqua ratione aversa viai.</p>
<p>nec plagae possunt extrinsecus undique summam</p>
<p>conservare omnem, quae cumque est conciliata.</p>
<p>cudere enim crebro possunt partemque morari,</p>
<p n="1045">dum veniant aliae ac suppleri summa queatur;</p>
<p>inter dum resilire tamen coguntur et una</p>
<p>principiis rerum spatium tempusque fugai</p>
<p>largiri, ut possint a coetu libera ferri.</p>
<p>quare etiam atque etiam suboriri multa necessest,</p>
<p n="1050">et tamen ut plagae quoque possint suppetere ipsae,</p>
<p>infinita opus est vis undique materiai.</p>
<milestone unit="card" n="1052"/>
<p>Illud in his rebus longe fuge credere, Memmi,</p>
<p>in medium summae quod dicunt omnia niti</p>
<p>atque ideo mundi naturam stare sine ullis</p>
<p n="1055">ictibus externis neque quoquam posse resolvi</p>
<p>summa atque ima, quod in medium sint omnia nixa,</p>
<p>ipsum si quicquam posse in se sistere credis,</p>
<p>et quae pondera sunt sub terris omnia sursum</p>
<p>nitier in terraque retro requiescere posta,</p>
<p n="1060">ut per aquas quae nunc rerum simulacra videmus;</p>
<p>et simili ratione animalia suppa vagari</p>
<p>contendunt neque posse e terris in loca caeli</p>
<p>reccidere inferiora magis quam corpora nostra</p>
<p>sponte sua possint in caeli templa volare;</p>
<p n="1065">illi cum videant solem, nos sidera noctis</p>
<p>cernere et alternis nobiscum tempora caeli</p>
<p>dividere et noctes parilis agitare diebus.</p>
<p>sed vanus stolidis haec * * *</p>
<p>amplexi quod habent perv * * *</p>
<p n="1070">nam medium nihil esse potest * * *</p>
<p>infinita; neque omnino, si iam &lt;medium sit&gt;,</p>
<p>possit ibi quicquam consistere * * *</p>
<p>quam quavis alia longe ratione * * *</p>
<p>omnis enim locus ac spatium, quod in&lt;ane vocamus&gt;,</p>
<p n="1075">per medium, per non medium, concedere &lt;debet&gt;</p>
<p>aeque ponderibus, motus qua cumque feruntur.</p>
<p>nec quisquam locus est, quo corpora cum venerunt,</p>
<p>ponderis amissa vi possint stare &lt;in&gt; inani;</p>
<p>nec quod inane autem est ulli subsistere debet,</p>
<p n="1080">quin, sua quod natura petit, concedere pergat.</p>
<p>haud igitur possunt tali ratione teneri</p>
<p>res in concilium medii cuppedine victae.</p>
<milestone unit="card" n="1083"/><p>Praeterea quoniam non omnia corpora fingunt</p>
<p>in medium niti, sed terrarum atque liquoris</p>
<p n="1086">umorem ponti magnasque e montibus undas,</p>
<p n="1085">et quasi terreno quae corpore contineantur,</p>
<p n="1087">at contra tenuis exponunt aeris auras</p>
<p>et calidos simul a medio differrier ignis,</p>
<p>atque ideo totum circum tremere aethera signis</p>
<p n="1090">et solis flammam per caeli caerula pasci,</p>
<p>quod calor a medio fugiens se ibi conligat omnis,</p>
<p>nec prorsum arboribus summos frondescere ramos</p>
<p>posse, nisi a terris paulatim cuique cibatum</p>
<p n="1094-1101">* * *</p>
<p n="1102">ne volucri ritu flammarum moenia mundi</p>
<p>diffugiant subito magnum per inane soluta</p>
<p>et ne cetera consimili ratione sequantur</p>
<p n="1105">neve ruant caeli tonitralia templa superne</p>
<p>terraque se pedibus raptim subducat et omnis</p>
<p>inter permixtas rerum caelique ruinas</p>
<p>corpora solventes abeat per inane profundum,</p>
<p>temporis ut puncto nihil extet reliquiarum</p>
<p n="1110">desertum praeter spatium et primordia caeca.</p>
<p>nam qua cumque prius de parti corpora desse</p>
<p>constitues, haec rebus erit pars ianua leti,</p>
<p>hac se turba foras dabit omnis materiai.</p>
<p>Haec sic pernosces parva perductus opella;</p>
<p n="1115">namque alid ex alio clarescet nec tibi caeca</p>
<p>nox iter eripiet, quin ultima naturai</p>
<p>pervideas: ita res accendent lumina rebus.</p>
</div1>

<div1 type="book" n="2">
<head>Liber Secundus</head>
<milestone unit="card" n="1"/>
<p>Suave, mari magno turbantibus aequora ventis</p>
<p>e terra magnum alterius spectare laborem;</p>
<p>non quia vexari quemquamst iucunda voluptas,</p>
<p>sed quibus ipse malis careas quia cernere suavest.</p>
<p n="6">suave etiam belli certamina magna tueri</p>
<p n="5">per campos instructa tua sine parte pericli;</p>
<p n="7">sed nihil dulcius est, bene quam munita tenere</p>
<p>edita doctrina sapientum templa serena,</p>
<p>despicere unde queas alios passimque videre</p>
<p n="10">errare atque viam palantis quaerere vitae,</p>
<p>certare ingenio, contendere nobilitate,</p>
<p>noctes atque dies niti praestante labore</p>
<p>ad summas emergere opes rerumque potiri.</p>
<p>o miseras hominum mentes, o pectora caeca!</p>
<p n="15">qualibus in tenebris vitae quantisque periclis</p>
<p>degitur hoc aevi quod cumquest! nonne videre</p>
<p>nihil aliud sibi naturam latrare, nisi ut qui</p>
<p>corpore seiunctus dolor absit, mente fruatur</p>
<p>iucundo sensu cura semota metuque?</p>
<p n="20">ergo corpoream ad naturam pauca videmus</p>
<p>esse opus omnino: quae demant cumque dolorem,</p>
<p>delicias quoque uti multas substernere possint</p>
<p>gratius inter dum, neque natura ipsa requirit,</p>
<p>si non aurea sunt iuvenum simulacra per aedes</p>
<p n="25">lampadas igniferas manibus retinentia dextris,</p>
<p>lumina nocturnis epulis ut suppeditentur,</p>
<p>nec domus argento fulget auroque renidet</p>
<p>nec citharae reboant laqueata aurataque templa,</p>
<p>cum tamen inter se prostrati in gramine molli</p>
<p n="30">propter aquae rivum sub ramis arboris altae</p>
<p>non magnis opibus iucunde corpora curant,</p>
<p>praesertim cum tempestas adridet et anni</p>
<p>tempora conspergunt viridantis floribus herbas.</p>
<p>nec calidae citius decedunt corpore febres,</p>
<p n="35">textilibus si in picturis ostroque rubenti</p>
<p>iacteris, quam si in plebeia veste cubandum est.</p>
<p>quapropter quoniam nihil nostro in corpore gazae</p>
<p>proficiunt neque nobilitas nec gloria regni,</p>
<p>quod super est, animo quoque nil prodesse putandum;</p>
<p n="40">si non forte tuas legiones per loca campi</p>
<p>fervere cum videas belli simulacra cientis,</p>
<p>subsidiis magnis et opum vi constabilitas,</p>
<p>ornatas armis stlattas pariterque animatas,</p>
<p>his tibi tum rebus timefactae religiones</p>
<p n="45">effugiunt animo pavidae mortisque timores</p>
<p>tum vacuum pectus lincunt curaque solutum.</p>
<p>quod si ridicula haec ludibriaque esse videmus,</p>
<p>re veraque metus hominum curaeque sequaces</p>
<p>nec metuunt sonitus armorum nec fera tela</p>
<p n="50">audacterque inter reges rerumque potentis</p>
<p>versantur neque fulgorem reverentur ab auro</p>
<p>nec clarum vestis splendorem purpureai,</p>
<p>quid dubitas quin omnis sit haec rationis potestas,</p>
<p>omnis cum in tenebris praesertim vita laboret?</p>
<p n="55">nam vel uti pueri trepidant atque omnia caecis</p>
<p>in tenebris metuunt, sic nos in luce timemus</p>
<p>inter dum, nihilo quae sunt metuenda magis quam</p>
<p>quae pueri in tenebris pavitant finguntque futura.</p>
<p>hunc igitur terrorem animi tenebrasque necessest</p>
<p n="60">non radii solis neque lucida tela diei</p>
<p>discutiant, sed naturae species ratioque.</p>
<milestone unit="card" n="62"/><p>Nunc age, quo motu genitalia materiai</p>
<p>corpora res varias gignant genitasque resolvant</p>
<p>et qua vi facere id cogantur quaeque sit ollis</p>
<p n="65">reddita mobilitas magnum per inane meandi,</p>
<p>expediam: tu te dictis praebere memento.</p>
<p>nam certe non inter se stipata cohaeret</p>
<p>materies, quoniam minui rem quamque videmus</p>
<p>et quasi longinquo fluere omnia cernimus aevo</p>
<p n="70">ex oculisque vetustatem subducere nostris,</p>
<p>cum tamen incolumis videatur summa manere</p>
<p>propterea quia, quae decedunt corpora cuique,</p>
<p>unde abeunt minuunt, quo venere augmine donant.</p>
<p>illa senescere, at haec contra florescere cogunt,</p>
<p n="75">nec remorantur ibi. sic rerum summa novatur</p>
<p>semper, et inter se mortales mutua vivunt.</p>
<p>augescunt aliae gentes, aliae minuuntur,</p>
<p>inque brevi spatio mutantur saecla animantum</p>
<p>et quasi cursores vitai lampada tradunt.</p>
<milestone unit="card" n="80"/>
<p n="80">Si cessare putas rerum primordia posse</p>
<p>cessandoque novos rerum progignere motus,</p>
<p>avius a vera longe ratione vagaris.</p>
<p>nam quoniam per inane vagantur, cuncta necessest</p>
<p>aut gravitate sua ferri primordia rerum</p>
<p n="85">aut ictu forte alterius. nam &lt;cum&gt; cita saepe</p>
<p>obvia conflixere, fit ut diversa repente</p>
<p>dissiliant; neque enim mirum, durissima quae sint</p>
<p>ponderibus solidis neque quicquam a tergibus obstet.</p>
<p>et quo iactari magis omnia materiai</p>
<p n="90">corpora pervideas, reminiscere totius imum</p>
<p>nil esse in summa, neque habere ubi corpora prima</p>
<p>consistant, quoniam spatium sine fine modoquest</p>
<p>inmensumque patere in cunctas undique partis</p>
<p>pluribus ostendi et certa ratione probatumst.</p>
<p n="95">quod quoniam constat, ni mirum nulla quies est</p>
<p>reddita corporibus primis per inane profundum,</p>
<p>sed magis adsiduo varioque exercita motu</p>
<p>partim intervallis magnis confulta resultant,</p>
<p>pars etiam brevibus spatiis vexantur ab ictu.</p>
<p n="100">et quae cumque magis condenso conciliatu</p>
<p>exiguis intervallis convecta resultant,</p>
<p>indupedita suis perplexis ipsa figuris,</p>
<p>haec validas saxi radices et fera ferri</p>
<p>corpora constituunt et cetera &lt;de&gt; genere horum.</p>
<p n="105">paucula quae porro magnum per inane vagantur,</p>
<p>cetera dissiliunt longe longeque recursant</p>
<p>in magnis intervallis; haec aera rarum</p>
<p>sufficiunt nobis et splendida lumina solis.</p>
<p>multaque praeterea magnum per inane vagantur,</p>
<p n="110">conciliis rerum quae sunt reiecta nec usquam</p>
<p>consociare etiam motus potuere recepta.</p>
<p>Cuius, uti memoro, rei simulacrum et imago</p>
<p>ante oculos semper nobis versatur et instat.</p>
<p>contemplator enim, cum solis lumina cumque</p>
<p n="115">inserti fundunt radii per opaca domorum:</p>
<p>multa minuta modis multis per inane videbis</p>
<p>corpora misceri radiorum lumine in ipso</p>
<p>et vel ut aeterno certamine proelia pugnas</p>
<p>edere turmatim certantia nec dare pausam,</p>
<p n="120">conciliis et discidiis exercita crebris;</p>
<p>conicere ut possis ex hoc, primordia rerum</p>
<p>quale sit in magno iactari semper inani.</p>
<p>dum taxat, rerum magnarum parva potest res</p>
<p>exemplare dare et vestigia notitiai.</p>
<p n="125">Hoc etiam magis haec animum te advertere par est</p>
<p>corpora quae in solis radiis turbare videntur,</p>
<p>quod tales turbae motus quoque materiai</p>
<p>significant clandestinos caecosque subesse.</p>
<p>multa videbis enim plagis ibi percita caecis</p>
<p n="130">commutare viam retroque repulsa reverti</p>
<p>nunc huc nunc illuc in cunctas undique partis.</p>
<p>scilicet hic a principiis est omnibus error.</p>
<p>prima moventur enim per se primordia rerum,</p>
<p>inde ea quae parvo sunt corpora conciliatu</p>
<p n="135">et quasi proxima sunt ad viris principiorum,</p>
<p>ictibus illorum caecis inpulsa cientur,</p>
<p>ipsaque &lt;pro&gt;porro paulo maiora lacessunt.</p>
<p>sic a principiis ascendit motus et exit</p>
<p>paulatim nostros ad sensus, ut moveantur</p>
<p n="140">illa quoque, in solis quae lumine cernere quimus</p>
<p>nec quibus id faciant plagis apparet aperte.</p>
<milestone unit="card" n="142"/>
<p>Nunc quae mobilitas sit reddita materiai</p>
<p>corporibus, paucis licet hinc cognoscere, Memmi.</p>
<p>primum aurora novo cum spargit lumine terras</p>
<p n="145">et variae volucres nemora avia pervolitantes</p>
<p>aera per tenerum liquidis loca vocibus opplent,</p>
<p>quam subito soleat sol ortus tempore tali</p>
<p>convestire sua perfundens omnia luce,</p>
<p>omnibus in promptu manifestumque esse videmus.</p>
<p n="150">at vapor is, quem sol mittit, lumenque serenum</p>
<p>non per inane meat vacuum; quo tardius ire</p>
<p>cogitur, aerias quasi dum diverberat undas;</p>
<p>nec singillatim corpuscula quaeque vaporis</p>
<p>sed complexa meant inter se conque globata;</p>
<p n="155">qua propter simul inter se retrahuntur et extra</p>
<p>officiuntur, uti cogantur tardius ire.</p>
<p>at quae sunt solida primordia simplicitate,</p>
<p>cum per inane meant vacuum nec res remoratur</p>
<p>ulla foris atque ipsa suis e partibus unum,</p>
<p n="160">unum, in quem coepere, locum conixa feruntur,</p>
<p>debent ni mirum praecellere mobilitate</p>
<p>et multo citius ferri quam lumina solis</p>
<p>multiplexque loci spatium transcurrere eodem</p>
<p>tempore quo solis pervolgant fulgura caelum.</p>
<p n="164a">* * *</p>
<p>nec persectari primordia singula quaeque,</p>
<p>ut videant qua quicque geratur cum ratione.</p>
<p>At quidam contra haec, ignari materiai,</p>
<p>naturam non posse deum sine numine reddunt</p>
<p>tanto opere humanis rationibus atmoderate</p>
<p n="170">tempora mutare annorum frugesque creare</p>
<p>et iam cetera, mortalis quae suadet adire</p>
<p>ipsaque deducit dux vitae dia voluptas</p>
<p>et res per Veneris blanditur saecla propagent,</p>
<p>ne genus occidat humanum. quorum omnia causa</p>
<p n="175">constituisse deos cum fingunt, omnibus rebus</p>
<p>magno opere a vera lapsi ratione videntur.</p>
<p>nam quamvis rerum ignorem primordia quae sint,</p>
<p>hoc tamen ex ipsis caeli rationibus ausim</p>
<p>confirmare aliisque ex rebus reddere multis,</p>
<p n="180">nequaquam nobis divinitus esse creatam</p>
<p>naturam mundi: tanta stat praedita culpa.</p>
<p>quae tibi posterius, Memmi, faciemus aperta;</p>
<p>nunc id quod super est de motibus expediemus.</p>
<milestone unit="card" n="184"/><p>Nunc locus est, ut opinor, in his illud quoque rebus</p>
<p n="185">confirmare tibi, nullam rem posse sua vi</p>
<p>corpoream sursum ferri sursumque meare.</p>
<p>ne tibi dent in eo flammarum corpora frudem;</p>
<p>sursus enim versus gignuntur et augmina sumunt</p>
<p>et sursum nitidae fruges arbustaque crescunt,</p>
<p n="190">pondera, quantum in se est, cum deorsum cuncta ferantur.</p>
<p>nec cum subsiliunt ignes ad tecta domorum</p>
<p>et celeri flamma degustant tigna trabesque,</p>
<p>sponte sua facere id sine vi subiecta putandum est.</p>
<p>quod genus e nostro com missus corpore sanguis</p>
<p n="195">emicat exultans alte spargitque cruorem.</p>
<p>nonne vides etiam quanta vi tigna trabesque</p>
<p>respuat umor aquae? nam quo magis ursimus altum</p>
<p>derecta et magna vi multi pressimus aegre,</p>
<p>tam cupide sursum removet magis atque remittit,</p>
<p n="200">plus ut parte foras emergant exiliantque.</p>
<p>nec tamen haec, quantum est in se, dubitamus, opinor,</p>
<p>quin vacuum per inane deorsum cuncta ferantur.</p>
<p>sic igitur debent flammae quoque posse per auras</p>
<p>aeris expressae sursum succedere, quamquam</p>
<p n="205">pondera, quantum in &lt;se&gt; est, deorsum &lt;de&gt;ducere pugnent.</p>
<p>nocturnasque faces caeli sublime volantis</p>
<p>nonne vides longos flammarum ducere tractus</p>
<p>in quas cumque dedit partis natura meatum?</p>
<p>non cadere in terras stellas et sidera cernis?</p>
<p n="210">sol etiam &lt;caeli&gt; de vertice dissipat omnis</p>
<p>ardorem in partis et lumine conserit arva;</p>
<p>in terras igitur quoque solis vergitur ardor.</p>
<p>transversosque volare per imbris fulmina cernis,</p>
<p>nunc hinc nunc illinc abrupti nubibus ignes</p>
<p n="215">concursant; cadit in terras vis flammea volgo.</p>
<milestone unit="card" n="216"/><p>Illud in his quoque te rebus cognoscere avemus,</p>
<p>corpora cum deorsum rectum per inane feruntur</p>
<p>ponderibus propriis, incerto tempore ferme</p>
<p>incertisque locis spatio depellere paulum,</p>
<p n="220">tantum quod momen mutatum dicere possis.</p>
<p>quod nisi declinare solerent, omnia deorsum</p>
<p>imbris uti guttae caderent per inane profundum</p>
<p>nec foret offensus natus nec plaga creata</p>
<p>principiis; ita nihil umquam natura creasset.</p>
<p n="225">Quod si forte aliquis credit graviora potesse</p>
<p>corpora, quo citius rectum per inane feruntur,</p>
<p>incidere ex supero levioribus atque ita plagas</p>
<p>gignere, quae possint genitalis reddere motus,</p>
<p>avius a vera longe ratione recedit.</p>
<p n="230">nam per aquas quae cumque cadunt atque aera rarum,</p>
<p>haec pro ponderibus casus celerare necessest</p>
<p>propterea quia corpus aquae naturaque tenvis</p>
<p>aeris haud possunt aeque rem quamque morari,</p>
<p>sed citius cedunt gravioribus exsuperata;</p>
<p n="235">at contra nulli de nulla parte neque ullo</p>
<p>tempore inane potest vacuum subsistere rei,</p>
<p>quin, sua quod natura petit, concedere pergat;</p>
<p>omnia qua propter debent per inane quietum</p>
<p>aeque ponderibus non aequis concita ferri.</p>
<p n="240">haud igitur poterunt levioribus incidere umquam</p>
<p>ex supero graviora neque ictus gignere per se,</p>
<p>qui varient motus, per quos natura gerat res.</p>
<p>quare etiam atque etiam paulum inclinare necessest</p>
<p>corpora; nec plus quam minimum, ne fingere motus</p>
<p n="245">obliquos videamur et id res vera refutet.</p>
<p>namque hoc in promptu manifestumque esse videmus,</p>
<p>pondera, quantum in &lt;se&gt; est, non posse obliqua meare,</p>
<p>ex supero cum praecipitant, quod cernere possis;</p>
<p>sed nihil omnino &lt;recta&gt; regione viai</p>
<p n="250">declinare quis est qui possit cernere sese?</p>
<p>Denique si semper motu conectitur omnis</p>
<p>et vetere exoritur &lt;motus&gt; novus ordine certo</p>
<p>nec declinando faciunt primordia motus</p>
<p>principium quoddam, quod fati foedera rumpat,</p>
<p n="255">ex infinito ne causam causa sequatur,</p>
<p>libera per terras unde haec animantibus exstat,</p>
<p>unde est haec, inquam, fatis avolsa voluntas,</p>
<p>per quam progredimur quo ducit quemque voluptas,</p>
<p>declinamus item motus nec tempore certo</p>
<p n="260">nec regione loci certa, sed ubi ipsa tulit mens?</p>
<p>nam dubio procul his rebus sua cuique voluntas</p>
<p>principium dat et hinc motus per membra rigantur.</p>
<p>nonne vides etiam patefactis tempore puncto</p>
<p>carceribus non posse tamen prorumpere equorum</p>
<p n="265">vim cupidam tam de subito quam mens avet ipsa?</p>
<p>omnis enim totum per corpus materiai</p>
<p>copia conciri debet, concita per artus</p>
<p>omnis ut studium mentis conixa sequatur;</p>
<p>ut videas initum motus a corde creari</p>
<p n="270">ex animique voluntate id procedere primum,</p>
<p>inde dari porro per totum corpus et artus.</p>
<p>nec similest ut cum inpulsi procedimus ictu</p>
<p>viribus alterius magnis magnoque coactu;</p>
<p>nam tum materiem totius corporis omnem</p>
<p n="275">perspicuumst nobis invitis ire rapique,</p>
<p>donec eam refrenavit per membra voluntas.</p>
<p>iamne vides igitur, quamquam vis extera multos</p>
<p>pellat et invitos cogat procedere saepe</p>
<p>praecipitesque rapi, tamen esse in pectore nostro</p>
<p n="280">quiddam quod contra pugnare obstareque possit?</p>
<p>cuius ad arbitrium quoque copia materiai</p>
<p>cogitur inter dum flecti per membra per artus</p>
<p>et proiecta refrenatur retroque residit.</p>
<p>quare in seminibus quoque idem fateare necessest,</p>
<p n="285">esse aliam praeter plagas et pondera causam</p>
<p>motibus, unde haec est nobis innata potestas,</p>
<p>de nihilo quoniam fieri nihil posse videmus.</p>
<p>pondus enim prohibet ne plagis omnia fiant</p>
<p>externa quasi vi; sed ne res ipsa necessum</p>
<p n="290">intestinum habeat cunctis in rebus agendis</p>
<p>et devicta quasi cogatur ferre patique,</p>
<p>id facit exiguum clinamen principiorum</p>
<p>nec regione loci certa nec tempore certo.</p>
<milestone unit="card" n="294"/><p>Nec stipata magis fuit umquam materiai</p>
<p n="295">copia nec porro maioribus intervallis;</p>
<p>nam neque adaugescit quicquam neque deperit inde.</p>
<p>qua propter quo nunc in motu principiorum</p>
<p>corpora sunt, in eodem ante acta aetate fuere</p>
<p>et post haec semper simili ratione ferentur,</p>
<p n="300">et quae consuerint gigni gignentur eadem</p>
<p>condicione et erunt et crescent vique valebunt,</p>
<p>quantum cuique datum est per foedera naturai.</p>
<p>nec rerum summam commutare ulla potest vis;</p>
<p>nam neque quo possit genus ullum materiai</p>
<p n="305">effugere ex omni quicquam est &lt;extra&gt;, neque in omne</p>
<p>unde coorta queat nova vis inrumpere et omnem</p>
<p>naturam rerum mutare et vertere motus.</p>
<milestone unit="card" n="308"/>
<p>Illud in his rebus non est mirabile, quare,</p>
<p>omnia cum rerum primordia sint in motu,</p>
<p n="310">summa tamen summa videatur stare quiete,</p>
<p>praeter quam siquid proprio dat corpore motus.</p>
<p>omnis enim longe nostris ab sensibus infra</p>
<p>primorum natura iacet; qua propter, ubi ipsa</p>
<p>cernere iam nequeas, motus quoque surpere debent;</p>
<p n="315">praesertim cum, quae possimus cernere, celent</p>
<p>saepe tamen motus spatio diducta locorum.</p>
<p>nam saepe in colli tondentes pabula laeta</p>
<p>lanigerae reptant pecudes, quo quamque vocantes</p>
<p>invitant herbae gemmantes rore recenti,</p>
<p n="320">et satiati agni ludunt blandeque coruscant;</p>
<p>omnia quae nobis longe confusa videntur</p>
<p>et velut in viridi candor consistere colli.</p>
<p>praeterea magnae legiones cum loca cursu</p>
<p>camporum complent belli simulacra cientes,</p>
<p n="325">fulgor ubi ad caelum se tollit totaque circum</p>
<p>aere renidescit tellus supterque virum vi</p>
<p>excitur pedibus sonitus clamoreque montes</p>
<p>icti reiectant voces ad sidera mundi</p>
<p>et circum volitant equites mediosque repente</p>
<p n="330">tramittunt valido quatientes impete campos;</p>
<p>et tamen est quidam locus altis montibus, &lt;unde&gt;</p>
<p>stare videntur et in campis consistere fulgor.</p>
<milestone unit="card" n="333"/><p>Nunc age, iam deinceps cunctarum exordia rerum</p>
<p>qualia sint et quam longe distantia formis,</p>
<p n="335">percipe, multigenis quam sint variata figuris;</p>
<p>non quo multa parum simili sint praedita forma,</p>
<p>sed quia non volgo paria omnibus omnia constant.</p>
<p>nec mirum; nam cum sit eorum copia tanta,</p>
<p>ut neque finis, uti docui, neque summa sit ulla,</p>
<p n="340">debent ni mirum non omnibus omnia prorsum</p>
<p>esse pari filo similique adfecta figura.</p>
<p>Praeterea genus humanum mutaeque natantes</p>
<p>squamigerum pecudes et laeta armenta feraeque</p>
<p>et variae volucres, laetantia quae loca aquarum</p>
<p n="345">concelebrant circum ripas fontisque lacusque,</p>
<p>et quae pervolgant nemora avia pervolitantes,</p>
<p>quorum unum quidvis generatim sumere perge;</p>
<p>invenies tamen inter se differre figuris.</p>
<p>nec ratione alia proles cognoscere matrem</p>
<p n="350">nec mater posset prolem; quod posse videmus</p>
<p>nec minus atque homines inter se nota cluere.</p>
<p>nam saepe ante deum vitulus delubra decora</p>
<p>turicremas propter mactatus concidit aras</p>
<p>sanguinis expirans calidum de pectore flumen;</p>
<p n="355">at mater viridis saltus orbata peragrans</p>
<p>novit humi pedibus vestigia pressa bisulcis,</p>
<p>omnia convisens oculis loca, si queat usquam</p>
<p>conspicere amissum fetum, completque querellis</p>
<p>frondiferum nemus adsistens et crebra revisit</p>
<p n="360">ad stabulum desiderio perfixa iuvenci,</p>
<p>nec tenerae salices atque herbae rore vigentes</p>
<p>fluminaque ulla queunt summis labentia ripis</p>
<p>oblectare animum subitamque avertere curam,</p>
<p>nec vitulorum aliae species per pabula laeta</p>
<p n="365">derivare queunt animum curaque levare;</p>
<p>usque adeo quiddam proprium notumque requirit.</p>
<p>praeterea teneri tremulis cum vocibus haedi</p>
<p>cornigeras norunt matres agnique petulci</p>
<p>balantum pecudes; ita, quod natura resposcit,</p>
<p n="370">ad sua quisque fere decurrunt ubera lactis.</p>
<p>Postremo quodvis frumentum non tamen omne</p>
<p>quidque suo genere inter se simile esse videbis,</p>
<p>quin intercurrat quaedam distantia formis.</p>
<p>concharumque genus parili ratione videmus</p>
<p n="375">pingere telluris gremium, qua mollibus undis</p>
<p>litoris incurvi bibulam pavit aequor harenam.</p>
<p>quare etiam atque etiam simili ratione necessest,</p>
<p>natura quoniam constant neque facta manu sunt</p>
<p>unius ad certam formam primordia rerum,</p>
<p n="380">dissimili inter se quaedam volitare figura.</p>
<milestone unit="card" n="381"/><p>Perfacile est animi ratione exsolvere nobis</p>
<p>quare fulmineus multo penetralior ignis</p>
<p>quam noster fluat e taedis terrestribus ortus;</p>
<p>dicere enim possis caelestem fulminis ignem</p>
<p n="385">subtilem magis e parvis constare figuris</p>
<p>atque ideo transire foramina quae nequit ignis</p>
<p>noster hic e lignis ortus taedaque creatus.</p>
<p>praeterea lumen per cornum transit, at imber</p>
<p>respuitur. quare, nisi luminis illa minora</p>
<p n="390">corpora sunt quam de quibus est liquor almus aquarum?</p>
<p>et quamvis subito per colum vina videmus</p>
<p>perfluere, at contra tardum cunctatur olivom,</p>
<p>aut quia ni mirum maioribus est elementis</p>
<p>aut magis hamatis inter se perque plicatis,</p>
<p n="395">atque ideo fit uti non tam diducta repente</p>
<p>inter se possint primordia singula quaeque</p>
<p>singula per cuiusque foramina permanare.</p>
<milestone unit="card" n="398"/><p>Huc accedit uti mellis lactisque liquores</p>
<p>iucundo sensu linguae tractentur in ore;</p>
<p n="400">at contra taetra absinthi natura ferique</p>
<p>centauri foedo pertorquent ora sapore;</p>
<p>ut facile agnoscas e levibus atque rutundis</p>
<p>esse ea quae sensus iucunde tangere possunt,</p>
<p>at contra quae amara atque aspera cumque videntur,</p>
<p n="405">haec magis hamatis inter se nexa teneri</p>
<p>proptereaque solere vias rescindere nostris</p>
<p>sensibus introituque suo perrumpere corpus.</p>
<p>omnia postremo bona sensibus et mala tactu</p>
<p>dissimili inter se pugnant perfecta figura;</p>
<p n="410">ne tu forte putes serrae stridentis acerbum</p>
<p>horrorem constare elementis levibus aeque</p>
<p>ac musaea mele, per chordas organici quae</p>
<p>mobilibus digitis expergefacta figurant;</p>
<p>neu simili penetrare putes primordia forma</p>
<p n="415">in nares hominum, cum taetra cadavera torrent,</p>
<p>et cum scena croco Cilici perfusa recens est</p>
<p>araque Panchaeos exhalat propter odores;</p>
<p>neve bonos rerum simili constare colores</p>
<p>semine constituas, oculos qui pascere possunt,</p>
<p n="420">et qui conpungunt aciem lacrimareque cogunt</p>
<p>aut foeda specie foedi turpesque videntur.</p>
<p>omnis enim, sensus quae mulcet cumque, &lt;tibi res&gt;</p>
<p>haut sine principiali aliquo levore creatast;</p>
<p>at contra quae cumque molesta atque aspera constat,</p>
<p n="425">non aliquo sine materiae squalore repertast.</p>
<p>Sunt etiam quae iam nec levia iure putantur</p>
<p>esse neque omnino flexis mucronibus unca,</p>
<p>sed magis angellis paulum prostantibus, &lt;ut quae&gt;</p>
<p>titillare magis sensus quam laedere possint,</p>
<p n="430">fecula iam quo de genere est inulaeque sapores.</p>
<p>Denique iam calidos ignis gelidamque pruinam</p>
<p>dissimili dentata modo conpungere sensus</p>
<p>corporis, indicio nobis est tactus uterque.</p>
<p>tactus enim, tactus, pro divum numina sancta,</p>
<p n="435">corporis est sensus, vel cum res extera sese</p>
<p>insinuat, vel cum laedit quae in corpore natast</p>
<p>aut iuvat egrediens genitalis per Veneris res,</p>
<p>aut ex offensu cum turbant corpore in ipso,</p>
<p>semina confundunt inter se concita sensum;</p>
<p n="440">ut si forte manu quamvis iam corporis ipse</p>
<p>tute tibi partem ferias atque experiare.</p>
<p>qua propter longe formas distare necessest</p>
<p>principiis, varios quae possint edere sensus.</p>
<p>Denique quae nobis durata ac spissa videntur,</p>
<p n="445">haec magis hamatis inter sese esse necessest</p>
<p>et quasi ramosis alte compacta teneri.</p>
<p>in quo iam genere in primis adamantina saxa</p>
<p>prima acie constant ictus contemnere sueta</p>
<p>et validi silices ac duri robora ferri</p>
<p n="450">aeraque quae claustris restantia vociferantur.</p>
<p>illa quidem debent e levibus atque rutundis</p>
<p>esse magis, fluvido quae corpore liquida constant.</p>
<p>namque papaveris haustus itemst facilis quod aquarum;</p>
<p>nec retinentur enim inter se glomeramina quaeque</p>
<p n="455">et perculsus item proclive volubilis exstat.</p>
<p>omnia postremo quae puncto tempore cernis</p>
<p>diffugere ut fumum nebulas flammasque, necessest,</p>
<p>si minus omnia sunt e levibus atque rotundis,</p>
<p>at non esse tamen perplexis indupedita,</p>
<p n="460">pungere uti possint corpus penetrareque saxa,</p>
<p>nec tamen haerere inter se; quod cumque videmus</p>
<p>sensibus dentatum, facile ut cognoscere possis</p>
<p>non e perplexis, sed acutis esse elementis.</p>
<p>sed quod amara vides eadem quae fluvida constant,</p>
<p n="465">sudor uti maris est, minime mirabile debet</p>
<p n="465a">* * *</p>
<p>nam quod fluvidus est, e levibus atque rotundis</p>
<p>est, sed levibus &lt;sunt hamata&gt; admixta doloris</p>
<p>corpora. nec tamen haec retineri hamata necessust:</p>
<p>scilicet esse globosa tamen, cum squalida constent,</p>
<p n="470">provolvi simul ut possint et laedere sensus.</p>
<p>et quo mixta putes magis aspera levibus esse</p>
<p>principiis, unde est Neptuni corpus acerbum,</p>
<p>est ratio secernendi seorsumque videndi,</p>
<p>umor dulcis ubi per terras crebrius idem</p>
<p n="475">percolatur, ut in foveam fluat ac mansuescat;</p>
<p>linquit enim supera taetri primordia viri,</p>
<p>aspera quo magis in terris haerescere possint.</p>
<milestone unit="card" n="478"/>
<p>Quod quoniam docui, pergam conectere rem quae</p>
<p>ex hoc apta fidem ducat, primordia rerum</p>
<p n="480">finita variare figurarum ratione.</p>
<p>quod si non ita sit, rursum iam semina quaedam</p>
<p>esse infinito debebunt corporis auctu.</p>
<p>namque in eadem una cuiusvis iam brevitate</p>
<p>corporis inter se multum variare figurae</p>
<p n="485">non possunt. fac enim minimis e partibus esse</p>
<p>corpora prima tribus, vel paulo pluribus auge;</p>
<p>nempe ubi eas partis unius corporis omnis,</p>
<p>summa atque ima locans, transmutans dextera laevis,</p>
<p>omnimodis expertus eris, quam quisque det ordo</p>
<p n="490">formai speciem totius corporis eius,</p>
<p>quod super est, si forte voles variare figuras,</p>
<p>addendum partis alias erit. inde sequetur,</p>
<p>adsimili ratione alias ut postulet ordo,</p>
<p>si tu forte voles etiam variare figuras.</p>
<p n="495">ergo formarum novitatem corporis augmen</p>
<p>subsequitur. quare non est ut credere possis</p>
<p>esse infinitis distantia semina formis,</p>
<p>ne quaedam cogas inmani maximitate</p>
<p>esse, supra quod iam docui non posse probari.</p>
<p n="500">iam tibi barbaricae vestes Meliboeaque fulgens</p>
<p>purpura Thessalico concharum tacta colore,</p>
<p>aurea pavonum ridenti imbuta lepore</p>
<p>saecla novo rerum superata colore iacerent</p>
<p>et contemptus odor smyrnae mellisque sapores,</p>
<p n="505">et cycnea mele Phoebeaque daedala chordis</p>
<p>carmina consimili ratione oppressa silerent;</p>
<p>namque aliis aliud praestantius exoreretur.</p>
<p>cedere item retro possent in deteriores</p>
<p>omnia sic partis, ut diximus in melioris;</p>
<p n="510">namque aliis aliud retro quoque taetrius esset</p>
<p>naribus auribus atque oculis orisque sapori.</p>
<p>quae quoniam non sunt, &lt;sed&gt; rebus reddita certa</p>
<p>finis utrimque tenet summam, fateare necessest</p>
<p>materiem quoque finitis differe figuris.</p>
<p n="515">denique ab ignibus ad gelidas hiemum usque pruinas</p>
<p>finitumst retroque pari ratione remensumst.</p>
<p>omnis enim calor ac frigus mediique tepores</p>
<p>interutrasque iacent explentes ordine summam.</p>
<p>ergo finita distant ratione creata,</p>
<p n="520">ancipiti quoniam mucroni utrimque notantur,</p>
<p>hinc flammis illinc rigidis infesta pruinis.</p>
<milestone unit="card" n="522"/><p>Quod quoniam docui, pergam conectere rem quae</p>
<p>ex hoc apta fidem ducat, primordia rerum,</p>
<p>inter se simili quae sunt perfecta figura,</p>
<p n="525">infinita cluere. etenim distantia cum sit</p>
<p>formarum finita, necesse est quae similes sint</p>
<p>esse infinitas aut summam materiai</p>
<p>finitam constare, id quod non esse probavi.</p>
<p n="528a">* * *</p>
<p>versibus ostendam corpuscula materiai</p>
<p>ex infinito summam rerum usque tenere</p>
<p>undique protelo plagarum continuato.</p>
<p>nam quod rara vides magis esse animalia quaedam</p>
<p>fecundamque magis naturam cernis in illis,</p>
<p>at regione locoque alio terrisque remotis</p>
<p n="535">multa licet genere esse in eo numerumque repleri;</p>
<p>sicut quadripedum cum primis esse videmus</p>
<p>in genere anguimanus elephantos, India quorum</p>
<p>milibus e multis vallo munitur eburno,</p>
<p>ut penitus nequeat penetrari: tanta ferarum</p>
<p n="540">vis est, quarum nos perpauca exempla videmus.</p>
<p>sed tamen id quoque uti concedam, quam lubet esto</p>
<p>unica res quaedem nativo corpore sola,</p>
<p>cui similis toto terrarum non sit, in orbi;</p>
<p>infinita tamen nisi erit vis materiai,</p>
<p n="545">unde ea progigni possit concepta, creari</p>
<p>non poterit neque, quod super est, procrescere alique.</p>
<p>quippe etenim sumant alii finita per omne</p>
<p>corpora iactari unius genitalia rei,</p>
<p>unde ubi qua vi et quo pacto congressa coibunt</p>
<p n="550">materiae tanto in pelago turbaque aliena?</p>
<p>non, ut opinor, habent rationem conciliandi:</p>
<p>sed quasi naufragiis magnis multisque coortis</p>
<p>disiactare solet magnum mare transtra cavernas</p>
<p>antemnas prorem malos tonsasque natantis,</p>
<p n="555">per terrarum omnis oras fluitantia aplustra</p>
<p>ut videantur et indicium mortalibus edant,</p>
<p>infidi maris insidias virisque dolumque</p>
<p>ut vitare velint, neve ullo tempore credant,</p>
<p>subdola cum ridet placidi pellacia ponti,</p>
<p n="560">sic tibi si finita semel primordia quaedam</p>
<p>constitues, aevom debebunt sparsa per omnem</p>
<p>disiectare aestus diversi materiai,</p>
<p>numquam in concilium ut possint compulsa coire</p>
<p>nec remorari in concilio nec crescere adaucta;</p>
<p n="565">quorum utrumque palam fieri manifesta docet res,</p>
<p>et res progigni et genitas procrescere posse.</p>
<p>esse igitur genere in quovis primordia rerum</p>
<p>infinita palam est, unde omnia suppeditantur.</p>
<p>Nec superare queunt motus itaque exitiales</p>
<p n="570">perpetuo neque in aeternum sepelire salutem,</p>
<p>nec porro rerum genitales auctificique</p>
<p>motus perpetuo possunt servare creata.</p>
<p>sic aequo geritur certamine principiorum</p>
<p>ex infinito contractum tempore bellum.</p>
<p n="575">nunc hic nunc illic superant vitalia rerum</p>
<p>et superantur item. miscetur funere vagor,</p>
<p>quem pueri tollunt visentis luminis oras;</p>
<p>nec nox ulla diem neque noctem aurora secutast,</p>
<p>quae non audierit mixtos vagitibus aegris</p>
<p n="580">ploratus, mortis comites et funeris atri.</p>
<milestone unit="card" n="581"/>
<p>Illud in his obsignatum quoque rebus habere</p>
<p>convenit et memori mandatum mente tenere,</p>
<p>nil esse, in promptu quorum natura videtur,</p>
<p>quod genere ex uno consistat principiorum,</p>
<p n="585">nec quicquam quod non permixto semine constet.</p>
<p>et quod cumque magis vis multas possidet in se</p>
<p>atque potestates, ita plurima principiorum</p>
<p>in sese genera ac varias docet esse figuras.</p>
<p>Principio tellus habet in se corpora prima,</p>
<p n="590">unde mare inmensum volventes frigora fontes</p>
<p>adsidue renovent, habet ignes unde oriantur;</p>
<p>nam multis succensa locis ardent sola terrae,</p>
<p>ex imis vero furit ignibus impetus Aetnae.</p>
<p>tum porro nitidas fruges arbustaque laeta</p>
<p n="595">gentibus humanis habet unde extollere possit,</p>
<p>unde etiam fluvios frondes et pabula laeta</p>
<p>montivago generi possit praebere ferarum.</p>
<p>quare magna deum mater materque ferarum</p>
<p>et nostri genetrix haec dicta est corporis una.</p>
<p n="600">Hanc veteres Graium docti cecinere poetae</p>
<p>sedibus in curru biiugos agitare leones,</p>
<p>aeris in spatio magnam pendere docentes</p>
<p>tellurem neque posse in terra sistere terram.</p>
<p>adiunxere feras, quia quamvis effera proles</p>
<p n="605">officiis debet molliri victa parentum.</p>
<p>muralique caput summum cinxere corona,</p>
<p>eximiis munita locis quia sustinet urbes.</p>
<p>quo nunc insigni per magnas praedita terras</p>
<p>horrifice fertur divinae matris imago.</p>
<p n="610">hanc variae gentes antiquo more sacrorum</p>
<p>Idaeam vocitant matrem Phrygiasque catervas</p>
<p>dant comites, quia primum ex illis finibus edunt</p>
<p>per terrarum orbes fruges coepisse creari.</p>
<p>Gallos attribuunt, quia, numen qui violarint</p>
<p n="615">Matris et ingrati genitoribus inventi sint,</p>
<p>significare volunt indignos esse putandos,</p>
<p>vivam progeniem qui in oras luminis edant.</p>
<p>tympana tenta tonant palmis et cymbala circum</p>
<p>concava, raucisonoque minantur cornua cantu,</p>
<p n="620">et Phrygio stimulat numero cava tibia mentis,</p>
<p>telaque praeportant, violenti signa furoris,</p>
<p>ingratos animos atque impia pectora volgi</p>
<p>conterrere metu quae possint numine divae.</p>
<p>ergo cum primum magnas invecta per urbis</p>
<p n="625">munificat tacita mortalis muta salute,</p>
<p>aere atque argento sternunt iter omne viarum</p>
<p>largifica stipe ditantes ninguntque rosarum</p>
<p>floribus umbrantes matrem comitumque catervam.</p>
<p>hic armata manus, Curetas nomine Grai</p>
<p n="630">quos memorant, Phrygias inter si forte catervas</p>
<p>ludunt in numerumque exultant sanguine laeti</p>
<p>terrificas capitum quatientes numine cristas,</p>
<p>Dictaeos referunt Curetas, qui Iovis illum</p>
<p>vagitum in Creta quondam occultasse feruntur,</p>
<p n="635">cum pueri circum puerum pernice chorea</p>
<p>[armat et in numerum pernice chorea]</p>
<p>armati in numerum pulsarent aeribus aera,</p>
<p>ne Saturnus eum malis mandaret adeptus</p>
<p>aeternumque daret matri sub pectore volnus.</p>
<p n="640">propterea magnam armati matrem comitantur,</p>
<p>aut quia significant divam praedicere ut armis</p>
<p>ac virtute velint patriam defendere terram</p>
<p>praesidioque parent decorique parentibus esse.</p>
<p>quae bene et eximie quamvis disposta ferantur,</p>
<p n="645">longe sunt tamen a vera ratione repulsa.</p>
<p>omnis enim per se divom natura necessest</p>
<p>inmortali aevo summa cum pace fruatur</p>
<p>semota ab nostris rebus seiunctaque longe;</p>
<p>nam privata dolore omni, privata periclis,</p>
<p n="650">ipsa suis pollens opibus, nihil indiga nostri,</p>
<p>nec bene promeritis capitur neque tangitur ira.</p>
<p>terra quidem vero caret omni tempore sensu,</p>
<p>et quia multarum potitur primordia rerum,</p>
<p>multa modis multis effert in lumina solis.</p>
<p n="655">hic siquis mare Neptunum Cereremque vocare</p>
<p>constituet fruges et Bacchi nomine abuti</p>
<p>mavolt quam laticis proprium proferre vocamen,</p>
<p>concedamus ut hic terrarum dictitet orbem</p>
<p>esse deum matrem, dum vera re tamen ipse</p>
<p n="680">religione animum turpi contingere parcat.</p>
<milestone unit="card" n="660"/><p n="660">Saepe itaque ex uno tondentes gramina campo</p>
<p>lanigerae pecudes et equorum duellica proles</p>
<p>buceriaeque greges eodem sub tegmine caeli</p>
<p>ex unoque sitim sedantes flumine aquai</p>
<p>dissimili vivont specie retinentque parentum</p>
<p n="665">naturam et mores generatim quaeque imitantur.</p>
<p>tanta est in quovis genere herbae materiai</p>
<p>dissimilis ratio, tanta est in flumine quoque.</p>
<p>Hinc porro quamvis animantem ex omnibus unam</p>
<p>ossa cruor venae calor umor viscera nervi</p>
<p n="670">constituunt, quae sunt porro distantia longe,</p>
<p>dissimili perfecta figura principiorum.</p>
<p>Tum porro quae cumque igni flammata cremantur.</p>
<p>si nil praeterea, tamen haec in corpore tradunt,</p>
<p>unde ignem iacere et lumen submittere possint</p>
<p n="675">scintillasque agere ac late differre favillam.</p>
<p>cetera consimili mentis ratione peragrans</p>
<p>invenies igitur multarum semina rerum</p>
<p>corpore celare et varias cohibere figuras.</p>
<p>Denique multa vides, quibus et color et sapor una</p>
<p n="681">reddita sunt cum odore in primis pleraque poma.</p>
<p>haec igitur variis debent constare figuris;</p>
<p>nidor enim penetrat qua fucus non it in artus,</p>
<p>fucus item sorsum, &lt;sorsum&gt; sapor insinuatur</p>
<p n="685">sensibus; ut noscas primis differre figuris.</p>
<p>dissimiles igitur formae glomeramen in unum</p>
<p>conveniunt et res permixto semine constant.</p>
<p>Quin etiam passim nostris in versibus ipsis</p>
<p>multa elementa vides multis communia verbis,</p>
<p n="690">cum tamen inter se versus ac verba necesse est</p>
<p>confiteare alia ex aliis constare elementis;</p>
<p>non quo multa parum communis littera currat</p>
<p>aut nulla inter se duo sint ex omnibus isdem,</p>
<p>sed quia non volgo paria omnibus omnia constant.</p>
<p n="695">sic aliis in rebus item communia multa</p>
<p>multarum rerum cum sint, primordia rerum</p>
<p>dissimili tamen inter se consistere summa</p>
<p>possunt; ut merito ex aliis constare feratur</p>
<p>humanum genus et fruges arbustaque laeta.</p>
<p n="700">Nec tamen omnimodis conecti posse putandum est</p>
<p>omnia; nam volgo fieri portenta videres,</p>
<p>semiferas hominum species existere et altos</p>
<p>inter dum ramos egigni corpore vivo</p>
<p>multaque conecti terrestria membra marinis,</p>
<p n="705">tum flammam taetro spirantis ore Chimaeras</p>
<p>pascere naturam per terras omniparentis.</p>
<p>quorum nil fieri manifestum est, omnia quando</p>
<p>seminibus certis certa genetrice creata</p>
<p>conservare genus crescentia posse videmus.</p>
<p n="710">scilicet id certa fieri ratione necessust.</p>
<p>nam sua cuique cibis ex omnibus intus in artus</p>
<p>corpora discedunt conexaque convenientis</p>
<p>efficiunt motus; at contra aliena videmus</p>
<p>reicere in terras naturam, multaque caecis</p>
<p n="715">corporibus fugiunt e corpore percita plagis,</p>
<p>quae neque conecti quoquam potuere neque intus</p>
<p>vitalis motus consentire atque imitari.</p>
<p>sed ne forte putes animalia sola teneri</p>
<p>legibus his, quaedam ratio res terminat omnis</p>
<p n="720">nam vel uti tota natura dissimiles sunt</p>
<p>inter se genitae res quaeque, ita quamque necessest</p>
<p>dissimili constare figura principiorum;</p>
<p>non quo multa parum simili sint praedita forma,</p>
<p>sed quia non volgo paria omnibus omnia constant.</p>
<p n="725">semina cum porro distent, differre necessust</p>
<p>intervalla vias conexus pondera plagas</p>
<p>concursus motus; quae non animalia solum</p>
<p>corpora seiungunt, sed terras ac mare totum</p>
<p>secernunt caelumque a terris omne retentant.</p>
<milestone unit="card" n="730"/><p n="730">Nunc age dicta meo dulci quaesita labore</p>
<p>percipe, ne forte haec albis ex alba rearis</p>
<p>principiis esse, ante oculos quae candida cernis,</p>
<p>aut ea quae nigrant nigro de semine nata;</p>
<p>nive alium quemvis quae sunt inbuta colorem,</p>
<p n="735">propterea gerere hunc credas, quod materiai</p>
<p>corpora consimili sint eius tincta colore;</p>
<p>nullus enim color est omnino materiai</p>
<p>corporibus, neque par rebus neque denique dispar.</p>
<p>in quae corpora si nullus tibi forte videtur</p>
<p n="740">posse animi iniectus fieri, procul avius erras.</p>
<p>nam cum caecigeni, solis qui lumina numquam</p>
<p>dispexere, tamen cognoscant corpora tactu</p>
<p>ex ineunte aevo nullo coniuncta colore,</p>
<p>scire licet nostrae quoque menti corpora posse</p>
<p n="745">vorti in notitiam nullo circum lita fuco.</p>
<p>denique nos ipsi caecis quaecumque tenebris</p>
<p>tangimus, haud ullo sentimus tincta colore.</p>
<p>Quod quoniam vinco fieri, nunc esse docebo.</p>
<p>omnis enim color omnino mutatur in omnis;</p>
<p n="750">quod facere haud ullo debent primordia pacto;</p>
<p>immutabile enim quiddam superare necessest,</p>
<p>ne res ad nihilum redigantur funditus omnes;</p>
<p>nam quod cumque suis mutatum finibus exit,</p>
<p>continuo hoc mors est illius quod fuit ante.</p>
<p n="755">proinde colore cave contingas semina rerum,</p>
<p>ne tibi res redeant ad nihilum funditus omnes.</p>
<p>Praeterea si nulla coloris principiis est</p>
<p>reddita natura et variis sunt praedita formis,</p>
<p>e quibus omnigenus gignunt variantque colores,</p>
<p n="760">propterea magni quod refert, semina quaeque</p>
<p>cum quibus et quali positura contineantur</p>
<p>et quos inter se dent motus accipiantque,</p>
<p>perfacile extemplo rationem reddere possis,</p>
<p>cur ea quae nigro fuerint paulo ante colore,</p>
<p n="765">marmoreo fieri possint candore repente,</p>
<p>ut mare, cum magni commorunt aequora venti,</p>
<p>vertitur in canos candenti marmore fluctus;</p>
<p>dicere enim possis, nigrum quod saepe videmus,</p>
<p>materies ubi permixta est illius et ordo</p>
<p n="770">principiis mutatus et addita demptaque quaedam,</p>
<p>continuo id fieri ut candens videatur et album.</p>
<p>quod si caeruleis constarent aequora ponti</p>
<p>seminibus, nullo possent albescere pacto;</p>
<p>nam quo cumque modo perturbes caerula quae sint,</p>
<p n="775">numquam in marmoreum possunt migrare colorem.</p>
<p>sin alio atque alio sunt semina tincta colore,</p>
<p>quae maris efficiunt unum purumque nitorem,</p>
<p>ut saepe ex aliis formis variisque figuris</p>
<p>efficitur quiddam quadratum unaque figura,</p>
<p n="780">conveniebat, ut in quadrato cernimus esse</p>
<p>dissimiles formas, ita cernere in aequore ponti</p>
<p>aut alio in quovis uno puroque nitore</p>
<p>dissimiles longe inter se variosque colores.</p>
<p>praeterea nihil officiunt obstantque figurae</p>
<p n="785">dissimiles, quo quadratum minus omne sit extra;</p>
<p>at varii rerum inpediunt prohibentque colores,</p>
<p>quo minus esse uno possit res tota nitore.</p>
<p>Tum porro quae ducit et inlicit ut tribuamus</p>
<p>principiis rerum non numquam causa colores,</p>
<p n="790">occidit, ex albis quoniam non alba creantur,</p>
<p>nec quae nigra cluent de nigris, sed variis ex.</p>
<p>quippe etenim multo proclivius exorientur</p>
<p>candida de nullo quam nigro nata colore</p>
<p>aut alio quovis, qui contra pugnet et obstet.</p>
<milestone unit="card" n="795"/><p n="795">Praeterea quoniam nequeunt sine luce colores</p>
<p>esse neque in lucem existunt primordia rerum,</p>
<p>scire licet quam sint nullo velata colore;</p>
<p>qualis enim caecis poterit color esse tenebris?</p>
<p>lumine quin ipso mutatur propterea quod</p>
<p n="800">recta aut obliqua percussus luce refulget;</p>
<p>pluma columbarum quo pacto in sole videtur,</p>
<p>quae sita cervices circum collumque coronat;</p>
<p>namque alias fit uti claro sit rubra pyropo,</p>
<p>inter dum quodam sensu fit uti videatur</p>
<p n="805">inter caeruleum viridis miscere zmaragdos.</p>
<p>caudaque pavonis, larga cum luce repleta est,</p>
<p>consimili mutat ratione obversa colores;</p>
<p>qui quoniam quodam gignuntur luminis ictu,</p>
<p>scire licet, sine eo fieri non posse putandum est.</p>
<p n="810">Et quoniam plagae quoddam genus excipit in se</p>
<p>pupula, cum sentire colorem dicitur album,</p>
<p>atque aliud porro, nigrum cum et cetera sentit,</p>
<p>nec refert ea quae tangas quo forte colore</p>
<p>praedita sint, verum quali magis apta figura,</p>
<p n="815">scire licet nihil principiis opus esse colore,</p>
<p>sed variis formis variantes edere tactus.</p>
<milestone unit="card" n="817"/><p>Praeterea quoniam non certis certa figuris</p>
<p>est natura coloris et omnia principiorum</p>
<p>formamenta queunt in quovis esse nitore,</p>
<p n="820">cur ea quae constant ex illis non pariter sunt</p>
<p>omnigenus perfusa coloribus in genere omni?</p>
<p>conveniebat enim corvos quoque saepe volantis</p>
<p>ex albis album pinnis iactare colorem</p>
<p>et nigros fieri nigro de semine cycnos</p>
<p n="825">aut alio quovis uno varioque colore.</p>
<p>Quin etiam quanto in partes res quaeque minutas</p>
<p>distrahitur magis, hoc magis est ut cernere possis</p>
<p>evanescere paulatim stinguique colorem;</p>
<p>ut fit ubi in parvas partis discerpitur austrum:</p>
<p n="830">purpura poeniceusque color clarissimus multo,</p>
<p>filatim cum distractum est, disperditur omnis;</p>
<p>noscere ut hinc possis prius omnem efflare colorem</p>
<p>particulas, quam discedant ad semina rerum.</p>
<p>Postremo quoniam non omnia corpora vocem</p>
<p n="835">mittere concedis neque odorem, propterea fit</p>
<p>ut non omnibus adtribuas sonitus et odores:</p>
<p>sic oculis quoniam non omnia cernere quimus,</p>
<p>scire licet quaedam tam constare orba colore</p>
<p>quam sine odore ullo quaedam sonituque remota,</p>
<p n="840">nec minus haec animum cognoscere posse sagacem</p>
<p>quam quae sunt aliis rebus privata notare.</p>
<milestone unit="card" n="842"/><p>Sed ne forte putes solo spoliata colore</p>
<p>corpora prima manere, etiam secreta teporis</p>
<p>sunt ac frigoris omnino calidique vaporis,</p>
<p n="845">et sonitu sterila et suco ieiuna feruntur,</p>
<p>nec iaciunt ullum proprium de corpore odorem.</p>
<p>sicut amaracini blandum stactaeque liquorem</p>
<p>et nardi florem, nectar qui naribus halat,</p>
<p>cum facere instituas, cum primis quaerere par est,</p>
<p n="850">quod licet ac possis reperire, inolentis olivi</p>
<p>naturam, nullam quae mittat naribus auram,</p>
<p>quam minime ut possit mixtos in corpore odores</p>
<p>concoctosque suo contractans perdere viro,</p>
<p>propter eandem &lt;rem&gt; debent primordia rerum</p>
<p n="855">non adhibere suum gignundis rebus odorem</p>
<p>nec sonitum, quoniam nihil ab se mittere possunt,</p>
<p>nec simili ratione saporem denique quemquam</p>
<p>nec frigus neque item calidum tepidumque vaporem,</p>
<p>cetera, quae cum ita sunt tamen ut mortalia constent,</p>
<p n="860">molli lenta, fragosa putri, cava corpore raro,</p>
<p>omnia sint a principiis seiuncta necessest,</p>
<p>inmortalia si volumus subiungere rebus</p>
<p>fundamenta, quibus nitatur summa salutis;</p>
<p>ne tibi res redeant ad nihilum funditus omnes.</p>
<p n="865">Nunc ea quae sentire videmus cumque necessest</p>
<p>ex insensilibus tamen omnia confiteare</p>
<p>principiis constare. neque id manufesta refutant</p>
<p>nec contra pugnant, in promptu cognita quae sunt,</p>
<p>sed magis ipsa manu ducunt et credere cogunt</p>
<p n="870">ex insensilibus, quod dico, animalia gigni.</p>
<p>quippe videre licet vivos existere vermes</p>
<p>stercore de taetro, putorem cum sibi nacta est</p>
<p>intempestivis ex imbribus umida tellus.</p>
<p>Praeterea cunctas itidem res vertere sese.</p>
<p n="875">vertunt se fluvii in frondes et pabula laeta</p>
<p>in pecudes, vertunt pecudes in corpora nostra</p>
<p>naturam, et nostro de corpore saepe ferarum</p>
<p>augescunt vires et corpora pennipotentum.</p>
<p>ergo omnes natura cibos in corpora viva</p>
<p n="880">vertit et hinc sensus animantum procreat omnes,</p>
<p>non alia longe ratione atque arida ligna</p>
<p>explicat in flammas et &lt;in&gt; ignis omnia versat.</p>
<p>iamne vides igitur magni primordia rerum</p>
<p>referre in quali sint ordine quaeque locata</p>
<p n="885">et commixta quibus dent motus accipiantque?</p>
<milestone unit="card" n="886"/><p>Tum porro, quid id est, animum quod percutit, ipsum,</p>
<p>quod movet et varios sensus expromere cogit,</p>
<p>ex insensilibus ne credas sensile gigni?</p>
<p>ni mirum lapides et ligna et terra quod una</p>
<p n="890">mixta tamen nequeunt vitalem reddere sensum.</p>
<p>illud in his igitur rebus meminisse decebit,</p>
<p>non ex omnibus omnino, quaecumque creant res</p>
<p>sensilia, extemplo me gigni dicere sensus,</p>
<p>sed magni referre ea primum quantula constent,</p>
<p n="895">sensile quae faciunt, et qua sint praedita forma,</p>
<p>motibus ordinibus posituris denique quae sint.</p>
<p>quarum nil rerum in lignis glaebisque videmus;</p>
<p>et tamen haec, cum sunt quasi putrefacta per imbres,</p>
<p>vermiculos pariunt, quia corpora materiai</p>
<p n="900">antiquis ex ordinibus permota nova re</p>
<p>conciliantur ita ut debent animalia gigni.</p>
<p>Deinde ex sensilibus qui sensile posse creari</p>
<p>constituunt, porro ex aliis sentire sueti</p>
<p n="903a">* * *</p>
<p>mollia cum faciunt; nam sensus iungitur omnis</p>
<p>visceribus nervis venis, quae cumque videmus</p>
<p>mollia mortali consistere corpore creta.</p>
<p>sed tamen esto iam posse haec aeterna manere;</p>
<p>nempe tamen debent aut sensum partis habere</p>
<p>aut similis totis animalibus esse putari.</p>
<p n="910">at nequeant per se partes sentire necesse est:</p>
<p>namque animus sensus membrorum respuit omnis,</p>
<p>nec manus a nobis potis est secreta neque ulla</p>
<p>corporis omnino sensum pars sola tenere.</p>
<p>linquitur ut totis animantibus adsimulentur,</p>
<p n="915">vitali ut possint consentire undique sensu.</p>
<p>qui poterunt igitur rerum primordia dici</p>
<p>et leti vitare vias, animalia cum sint,</p>
<p>atque animalia &lt;sint&gt; mortalibus una eademque?</p>
<p>quod tamen ut possint, at coetu concilioque</p>
<p n="920">nil facient praeter volgum turbamque animantum,</p>
<p>scilicet ut nequeant homines armenta feraeque</p>
<p>inter sese ullam rem gignere conveniundo.</p>
<p>sic itidem quae sentimus sentire necessest.</p>
<p>quod si forte suum dimittunt corpore sensum</p>
<p n="925">atque alium capiunt, quid opus fuit adtribui id quod</p>
<p>detrahitur? tum praeterea, quod fudimus ante,</p>
<p>quatinus in pullos animalis vertier ova</p>
<p>cernimus alituum vermisque effervere terra,</p>
<p>intempestivos quam putor cepit ob imbris,</p>
<p n="930">scire licet gigni posse ex non sensibus sensus.</p>
<milestone unit="card" n="931"/><p>Quod si forte aliquis dicet, dum taxat oriri</p>
<p>posse ex non sensu sensus mutabilitate,</p>
<p>aut aliquo tamquam partu quod proditur extra,</p>
<p>huic satis illud erit planum facere atque probare,</p>
<p n="935">non fieri partum nisi concilio ante coacto,</p>
<p>nec quicquam commutari sine conciliatu.</p>
<p>Principio nequeunt ullius corporis esse</p>
<p>sensus ante ipsam genitam naturam animantis,</p>
<p>ni mirum quia materies disiecta tenetur</p>
<p n="940">aere fluminibus terris terraque creatis,</p>
<p>nec congressa modo vitalis convenientes</p>
<p>contulit inter se motus, quibus omnituentes</p>
<p>accensi sensus animantem quamque tuentur.</p>
<p>Praeterea quamvis animantem grandior ictus,</p>
<p n="945">quam patitur natura, repente adfligit et omnis</p>
<p>corporis atque animi pergit confundere sensus.</p>
<p>dissoluuntur enim positurae principiorum</p>
<p>et penitus motus vitales inpediuntur,</p>
<p>donec materies omnis concussa per artus</p>
<p n="950">vitalis animae nodos a corpore solvit</p>
<p>dispersamque foras per caulas eiecit omnis;</p>
<p>nam quid praeterea facere ictum posse reamur</p>
<p>oblatum, nisi discutere ac dissolvere quaeque?</p>
<p>fit quoque uti soleant minus oblato acriter ictu</p>
<p n="955">reliqui motus vitalis vincere saepe,</p>
<p>vincere et ingentis plagae sedare tumultus</p>
<p>inque suos quicquid rursus revocare meatus</p>
<p>et quasi iam leti dominantem in corpore motum</p>
<p>discutere ac paene amissos accendere sensus;</p>
<p n="960">nam qua re potius leti iam limine ab ipso</p>
<p>ad vitam possint conlecta mente reverti,</p>
<p>quam quo decursum prope iam siet ire et abire?</p>
<p>Praeterea, quoniam dolor est, ubi materiai</p>
<p>corpora vi quadam per viscera viva per artus</p>
<p n="965">sollicitata suis trepidant in sedibus intus,</p>
<p>inque locum quando remigrant, fit blanda voluptas,</p>
<p>scire licet nullo primordia posse dolore</p>
<p>temptari nullamque voluptatem capere ex se;</p>
<p>quandoquidem non sunt ex ullis principiorum</p>
<p n="970">corporibus, quorum motus novitate laborent</p>
<p>aut aliquem fructum capiant dulcedinis almae.</p>
<p>haut igitur debent esse ullo praedita sensu.</p>
<milestone unit="card" n="973"/><p>Denique uti possint sentire animalia quaeque,</p>
<p>principiis si iam est sensus tribuendus eorum,</p>
<p n="975">quid, genus humanum propritim de quibus auctumst?</p>
<p>scilicet et risu tremulo concussa cachinnant</p>
<p>et lacrimis spargunt rorantibus ora genasque</p>
<p>multaque de rerum mixtura dicere callent</p>
<p>et sibi proporro quae sint primordia quaerunt;</p>
<p n="980">quando quidem totis mortalibus adsimulata</p>
<p>ipsa quoque ex aliis debent constare elementis,</p>
<p>inde alia ex aliis, nusquam consistere ut ausis;</p>
<p>quippe sequar, quod cumque loqui ridereque dices</p>
<p>et sapere, ex aliis eadem haec facientibus ut sit.</p>
<p n="985">quod si delira haec furiosaque cernimus esse</p>
<p>et ridere potest non ex ridentibus auctus,</p>
<p>et sapere et doctis rationem reddere dictis</p>
<p>non ex seminibus sapientibus atque disertis,</p>
<p>qui minus esse queant ea quae sentire videmus</p>
<p n="990">seminibus permixta carentibus undique sensu?</p>
<milestone unit="card" n="991"/><p>Denique caelesti sumus omnes semine oriundi;</p>
<p>omnibus ille idem pater est, unde alma liquentis</p>
<p>umoris guttas mater cum terra recepit,</p>
<p>feta parit nitidas fruges arbustaque laeta</p>
<p n="995">et genus humanum, parit omnia saecla ferarum,</p>
<p>pabula cum praebet, quibus omnes corpora pascunt</p>
<p>et dulcem ducunt vitam prolemque propagant;</p>
<p>qua propter merito maternum nomen adepta est.</p>
<p>cedit item retro, de terra quod fuit ante,</p>
<p n="1000">in terras, et quod missumst ex aetheris oris,</p>
<p>id rursum caeli rellatum templa receptant.</p>
<p>nec sic interemit mors res ut materiai</p>
<p>corpora conficiat, sed coetum dissupat ollis;</p>
<p>inde aliis aliud coniungit et efficit, omnis</p>
<p n="1005">res ut convertant formas mutentque colores</p>
<p>et capiant sensus et puncto tempore reddant;</p>
<p>ut noscas referre earum primordia rerum</p>
<p>cum quibus et quali positura contineantur</p>
<p>et quos inter se dent motus accipiantque,</p>
<p n="1010">neve putes aeterna penes residere potesse</p>
<p>corpora prima quod in summis fluitare videmus</p>
<p>rebus et interdum nasci subitoque perire.</p>
<p>quin etiam refert nostris in versibus ipsis</p>
<p>cum quibus et quali sint ordine quaeque locata;</p>
<p n="1015">namque eadem caelum mare terras flumina solem</p>
<p>significant, eadem fruges arbusta animantis;</p>
<p>si non omnia sunt, at multo maxima pars est</p>
<p>consimilis; verum positura discrepitant res.</p>
<p>sic ipsis in rebus item iam materiai</p>
<p n="1020">[intervalla vias conexus pondera plagas]</p>
<p>concursus motus ordo positura figurae</p>
<p>cum permutantur, mutari res quoque debent.</p>
<p>Nunc animum nobis adhibe veram ad rationem.</p>
<p>nam tibi vehementer nova res molitur ad auris</p>
<p n="1025">accedere et nova se species ostendere rerum.</p>
<p>sed neque tam facilis res ulla est, quin ea primum</p>
<p>difficilis magis ad credendum constet, itemque</p>
<p>nil adeo magnum neque tam mirabile quicquam,</p>
<p>quod non paulatim minuant mirarier omnes,</p>
<p n="1030">principio caeli clarum purumque colorem</p>
<p>quaeque in se cohibet, palantia sidera passim,</p>
<p>lunamque et solis praeclara luce nitorem;</p>
<p>omnia quae nunc si primum mortalibus essent</p>
<p>ex improviso si sint obiecta repente,</p>
<p n="1035">quid magis his rebus poterat mirabile dici,</p>
<p>aut minus ante quod auderent fore credere gentes?</p>
<p>nil, ut opinor; ita haec species miranda fuisset.</p>
<p>quam tibi iam nemo fessus satiate videndi,</p>
<p>suspicere in caeli dignatur lucida templa.</p>
<p n="1040">desine qua propter novitate exterritus ipsa</p>
<p>expuere ex animo rationem, sed magis acri</p>
<p>iudicio perpende, et si tibi vera videntur,</p>
<p>dede manus, aut, si falsum est, accingere contra.</p>
<p>quaerit enim rationem animus, cum summa loci sit</p>
<p n="1045">infinita foris haec extra moenia mundi,</p>
<p>quid sit ibi porro, quo prospicere usque velit mens</p>
<p>atque animi iactus liber quo pervolet ipse.</p>
<milestone unit="card" n="1048"/><p>Principio nobis in cunctas undique partis</p>
<p>et latere ex utroque &lt;supra&gt; supterque per omne</p>
<p n="1050">nulla est finis; uti docui, res ipsaque per se</p>
<p>vociferatur, et elucet natura profundi.</p>
<p>nullo iam pacto veri simile esse putandumst,</p>
<p>undique cum vorsum spatium vacet infinitum</p>
<p>seminaque innumero numero summaque profunda</p>
<p n="1055">multimodis volitent aeterno percita motu,</p>
<p>hunc unum terrarum orbem caelumque creatum,</p>
<p>nil agere illa foris tot corpora materiai;</p>
<p>cum praesertim hic sit natura factus et ipsa</p>
<p>sponte sua forte offensando semina rerum</p>
<p n="1060">multimodis temere in cassum frustraque coacta</p>
<p>tandem coluerunt ea quae coniecta repente</p>
<p>magnarum rerum fierent exordia semper,</p>
<p>terrai maris et caeli generisque animantum.</p>
<p>quare etiam atque etiam talis fateare necesse est</p>
<p n="1065">esse alios alibi congressus materiai,</p>
<p>qualis hic est, avido complexu quem tenet aether.</p>
<p>Praeterea cum materies est multa parata,</p>
<p>cum locus est praesto nec res nec causa moratur</p>
<p>ulla, geri debent ni mirum et confieri res.</p>
<p n="1070">nunc et seminibus si tanta est copia, quantam</p>
<p>enumerare aetas animantum non queat omnis,</p>
<p>quis eadem natura manet, quae semina rerum</p>
<p>conicere in loca quaeque queat simili ratione</p>
<p>atque huc sunt coniecta, necesse est confiteare</p>
<p n="1075">esse alios aliis terrarum in partibus orbis</p>
<p>et varias hominum gentis et saecla ferarum.</p>
<p>Huc accedit ut in summa res nulla sit una,</p>
<p>unica quae gignatur et unica solaque crescat,</p>
<p>quin aliquoius siet saecli permultaque eodem</p>
<p n="1080">sint genere. in primis animalibus indice mente</p>
<p>invenies sic montivagum genus esse ferarum,</p>
<p>sic hominum geminam prolem, sic denique mutas</p>
<p>squamigerum pecudes et corpora cuncta volantum.</p>
<p>qua propter caelum simili ratione fatendumst</p>
<p n="1085">terramque et solem, lunam mare cetera quae sunt,</p>
<p>non esse unica, sed numero magis innumerali;</p>
<p>quando quidem vitae depactus terminus alte</p>
<p>tam manet haec et tam nativo corpore constant</p>
<p>quam genus omne, quod his generatimst rebus abundans.</p>
<p n="1090">Quae bene cognita si teneas, natura videtur</p>
<p>libera continuo, dominis privata superbis,</p>
<p>ipsa sua per se sponte omnia dis agere expers.</p>
<p>nam pro sancta deum tranquilla pectora pace</p>
<p>quae placidum degunt aevom vitamque serenam,</p>
<p n="1095">quis regere immensi summam, quis habere profundi</p>
<p>indu manu validas potis est moderanter habenas,</p>
<p>quis pariter caelos omnis convertere et omnis</p>
<p>ignibus aetheriis terras suffire feracis,</p>
<p>omnibus inve locis esse omni tempore praesto,</p>
<p n="1100">nubibus ut tenebras faciat caelique serena</p>
<p>concutiat sonitu, tum fulmina mittat et aedis</p>
<p>saepe suas disturbet et in deserta recedens</p>
<p>saeviat exercens telum, quod saepe nocentes</p>
<p>praeterit exanimatque indignos inque merentes?</p>
<milestone unit="card" n="1105"/><p n="1105">Multaque post mundi tempus genitale diemque</p>
<p>primigenum maris et terrae solisque coortum</p>
<p>addita corpora sunt extrinsecus, addita circum</p>
<p>semina, quae magnum iaculando contulit omne,</p>
<p>unde mare et terrae possent augescere et unde</p>
<p n="1110">appareret spatium caeli domus altaque tecta</p>
<p>tolleret a terris procul et consurgeret aer.</p>
<p>nam sua cuique, locis ex omnibus, omnia plagis</p>
<p>corpora distribuuntur et ad sua saecla recedunt,</p>
<p>umor ad umorem, terreno corpore terra</p>
<p n="1115">crescit et ignem ignes procudunt aetheraque &lt;aether&gt;,</p>
<p>donique ad extremum crescendi perfica finem</p>
<p>omnia perduxit rerum natura creatrix;</p>
<p>ut fit ubi nihilo iam plus est quod datur intra</p>
<p>vitalis venas quam quod fluit atque recedit.</p>
<p n="1120">omnibus hic aetas debet consistere rebus,</p>
<p>hic natura suis refrenat viribus auctum.</p>
<p>nam quae cumque vides hilaro grandescere adauctu</p>
<p>paulatimque gradus aetatis scandere adultae,</p>
<p>plura sibi adsumunt quam de se corpora mittunt,</p>
<p n="1125">dum facile in venas cibus omnis inditur et dum</p>
<p>non ita sunt late dispessa, ut multa remittant</p>
<p>et plus dispendi faciant quam vescitur aetas.</p>
<p>nam certe fluere atque recedere corpora rebus</p>
<p>multa manus dandum est; sed plura accedere debent,</p>
<p n="1130">donec alescendi summum tetigere cacumen.</p>
<p>inde minutatim vires et robur adultum</p>
<p>frangit et in partem peiorem liquitur aetas.</p>
<p>quippe etenim quanto est res amplior, augmine adempto,</p>
<p>et quo latior est, in cunctas undique partis</p>
<p n="1135">plura modo dispargit et a se corpora mittit,</p>
<p>nec facile in venas cibus omnis diditur ei</p>
<p>nec satis est, pro quam largos exaestuat aestus,</p>
<p>unde queat tantum suboriri ac subpeditare.</p>
<p>iure igitur pereunt, cum rarefacta fluendo</p>
<p n="1140">sunt et cum externis succumbunt omnia plagis,</p>
<p>quando quidem grandi cibus aevo denique defit,</p>
<p>nec tuditantia rem cessant extrinsecus ullam</p>
<p>corpora conficere et plagis infesta domare.</p>
<milestone unit="card" n="1144"/><p>Sic igitur magni quoque circum moenia mundi</p>
<p n="1145">expugnata dabunt labem putrisque ruinas;</p>
<p>omnia debet enim cibus integrare novando</p>
<p>et fulcire cibus, &lt;cibus&gt; omnia sustentare,</p>
<p>ne quiquam, quoniam nec venae perpetiuntur</p>
<p>quod satis est, neque quantum opus est natura ministrat.</p>
<p n="1150">Iamque adeo fracta est aetas effetaque tellus</p>
<p>vix animalia parva creat, quae cuncta creavit</p>
<p>saecla deditque ferarum ingentia corpora partu.</p>
<p>haud, ut opinor, enim mortalia saecla superne</p>
<p>aurea de caelo demisit funis in arva</p>
<p n="1155">nec mare nec fluctus plangentis saxa crearunt,</p>
<p>sed genuit tellus eadem quae nunc alit ex se.</p>
<p>praeterea nitidas fruges vinetaque laeta</p>
<p>sponte sua primum mortalibus ipsa creavit,</p>
<p>ipsa dedit dulcis fetus et pabula laeta;</p>
<p n="1160">quae nunc vix nostro grandescunt aucta labore,</p>
<p>conterimusque boves et viris agricolarum,</p>
<p>conficimus ferrum vix arvis suppeditati:</p>
<p>usque adeo parcunt fetus augentque laborem.</p>
<p>iamque caput quassans grandis suspirat arator</p>
<p n="1165">crebrius, in cassum magnos cecidisse labores,</p>
<p>et cum tempora temporibus praesentia confert</p>
<p>praeteritis, laudat fortunas saepe parentis.</p>
<p>tristis item vetulae vitis sator atque &lt;vietae&gt;</p>
<p>temporis incusat momen saeclumque fatigat,</p>
<p n="1170">et crepat, antiquum genus ut pietate repletum</p>
<p>perfacile angustis tolerarit finibus aevom,</p>
<p>cum minor esset agri multo modus ante viritim;</p>
<p>nec tenet omnia paulatim tabescere et ire</p>
<p>ad capulum spatio aetatis defessa vetusto.</p>
</div1>
<div1 type="book" n="3">
<head>Liber Tertius</head>
<milestone unit="card" n="1"/>
<p>E tenebris tantis tam clarum extollere lumen</p>
<p>qui primus potuisti inlustrans commoda vitae,</p>
<p>te sequor, o Graiae gentis decus, inque tuis nunc</p>
<p>ficta pedum pono pressis vestigia signis,</p>
<p n="5">non ita certandi cupidus quam propter amorem</p>
<p>quod te imitari aveo; quid enim contendat hirundo</p>
<p>cycnis, aut quid nam tremulis facere artubus haedi</p>
<p>consimile in cursu possint et fortis equi vis?</p>
<p>tu, pater, es rerum inventor, tu patria nobis</p>
<p n="10">suppeditas praecepta, tuisque ex, inclute, chartis,</p>
<p>floriferis ut apes in saltibus omnia libant,</p>
<p>omnia nos itidem depascimur aurea dicta,</p>
<p>aurea, perpetua semper dignissima vita.</p>
<p>nam simul ac ratio tua coepit vociferari</p>
<p n="15">naturam rerum divina mente coorta</p>
<p>diffugiunt animi terrores, moenia mundi</p>
<p>discedunt. totum video per inane geri res.</p>
<p>apparet divum numen sedesque quietae,</p>
<p>quas neque concutiunt venti nec nubila nimbis</p>
<p n="20">aspergunt neque nix acri concreta pruina</p>
<p>cana cadens violat semper[que] innubilus aether</p>
<p>integit et large diffuso lumine ridet:</p>
<p>omnia suppeditat porro natura neque ulla</p>
<p>res animi pacem delibat tempore in ullo.</p>
<p n="25">at contra nusquam apparent Acherusia templa,</p>
<p>nec tellus obstat quin omnia dispiciantur,</p>
<p>sub pedibus quae cumque infra per inane geruntur.</p>
<p>his ibi me rebus quaedam divina voluptas</p>
<p>percipit atque horror, quod sic natura tua vi</p>
<p n="30">tam manifesta patens ex omni parte retecta est.</p>

<p>Et quoniam docui, cunctarum exordia rerum</p>
<p>qualia sint et quam variis distantia formis</p>
<p>sponte sua volitent aeterno percita motu,</p>
<p>quove modo possint res ex his quaeque creari,</p>
<p n="35">hasce secundum res animi natura videtur</p>
<p>atque animae claranda meis iam versibus esse</p>
<p>et metus ille foras praeceps Acheruntis agendus,</p>
<p>funditus humanam qui vitam turbat ab imo</p>
<p>omnia suffundens mortis nigrore neque ullam</p>
<p n="40">esse voluptatem liquidam puramque relinquit.</p>
<milestone unit="card" n="41"/>
<p>nam quod saepe homines morbos magis esse timendos</p>
<p>infamemque ferunt vitam quam Tartara leti</p>
<p>et se scire animi naturam sanguinis esse,</p>
<p>aut etiam venti, si fert ita forte voluntas,</p>
<p n="45">nec prosum quicquam nostrae rationis egere,</p>
<p>hinc licet advertas animum magis omnia laudis</p>
<p>iactari causa quam quod res ipsa probetur.</p>
<p>extorres idem patria longeque fugati</p>
<p>conspectu ex hominum, foedati crimine turpi,</p>
<p n="50">omnibus aerumnis adfecti denique vivunt,</p>
<p>et quo cumque tamen miseri venere parentant</p>
<p>et nigras mactant pecudes et manibus divis</p>
<p>inferias mittunt multoque in rebus acerbis</p>
<p> acrius advertunt animos ad religionem.</p>
<p n="55">quo magis in dubiis hominem spectare periclis</p>
<p>convenit adversisque in rebus noscere qui sit;</p>
<p>nam verae voces tum demum pectore ab imo</p>
<p>eliciuntur [et] eripitur persona amanare.</p>
<p>denique avarities et honorum caeca cupido,</p>
<p n="60">quae miseros homines cogunt transcendere fines</p>
<p>iuris et inter dum socios scelerum atque ministros</p>
<p>noctes atque dies niti praestante labore</p>
<p>ad summas emergere opes, haec vulnera vitae</p>
<p>non minimam partem mortis formidine aluntur.</p>
<p n="65">turpis enim ferme contemptus et acris egestas</p>
<p>semota ab dulci vita stabilique videtur</p>
<p>et quasi iam leti portas cunctarier ante;</p>
<p>unde homines dum se falso terrore coacti</p>
<p>effugisse volunt longe longeque remosse,</p>
<p n="70">sanguine civili rem conflant divitiasque</p>
<p>conduplicant avidi, caedem caede accumulantes,</p>
<p>crudeles gaudent in tristi funere fratris</p>
<p>et consanguineum mensas odere timentque.</p>
<p>consimili ratione ab eodem saepe timore</p>
<p n="75">macerat invidia ante oculos illum esse potentem,</p>
<p>illum aspectari, claro qui incedit honore,</p>
<p>ipsi se in tenebris volvi caenoque queruntur.</p>
<p>intereunt partim statuarum et nominis ergo.</p>
<p>et saepe usque adeo, mortis formidine, vitae</p>
<p n="80">percipit humanos odium lucisque videndae,</p>
<p>ut sibi consciscant maerenti pectore letum</p>
<p>obliti fontem curarum hunc esse timorem:</p>
<p>hunc vexare pudorem, hunc vincula amicitiai</p>
<p>rumpere et in summa pietate evertere suadet:</p>
<p n="85">nam iam saepe homines patriam carosque parentis</p>
<p>prodiderunt vitare Acherusia templa petentes.</p>
<p>nam vel uti pueri trepidant atque omnia caecis</p>
<p>in tenebris metuunt, sic nos in luce timemus</p>
<p>inter dum, nihilo quae sunt metuenda magis quam</p>
<p n="90">quae pueri in tenebris pavitant finguntque futura.</p>
<p>hunc igitur terrorem animi tenebrasque necessest</p>
<p>non radii solis neque lucida tela diei</p>
<p>discutiant, sed naturae species ratioque.</p>
<milestone unit="card" n="94"/>
<p>Primum animum dico, mentem quem saepe vocamus,</p>
<p n="95">in quo consilium vitae regimenque locatum est,</p>
<p>esse hominis partem nihilo minus ac manus et pes</p>
<p>atque oculei partes animantis totius extant.</p>
<p><gap desc="*" /></p>
<p>sensum animi certa non esse in parte locatum,</p>
<p>verum habitum quendam vitalem corporis esse,</p>
<p n="100">harmoniam Grai quam dicunt, quod faciat nos</p>
<p>vivere cum sensu, nulla cum in parte siet mens;</p>
<p>ut bona saepe valetudo cum dicitur esse</p>
<p>corporis, et non est tamen haec pars ulla valentis,</p>
<p>sic animi sensum non certa parte reponunt;</p>
<p n="105">magno opere in quo mi diversi errare videntur.</p>
<p>Saepe itaque, in promptu corpus quod cernitur, aegret,</p>
<p>cum tamen ex alia laetamur parte latenti;</p>
<p> et retro fit ubi contra sit saepe vicissim,</p>
<p>cum miser ex animo laetatur corpore toto;</p>
<p n="110">non alio pacto quam si, pes cum dolet aegri,</p>
<p>in nullo caput interea sit forte dolore.</p>
<p>Praeterea molli cum somno dedita membra</p>
<p>effusumque iacet sine sensu corpus honustum,</p>
<p>est aliud tamen in nobis quod tempore in illo</p>
<p n="115">multimodis agitatur et omnis accipit in se</p>
<p>laetitiae motus et curas cordis inanis.</p>
<p>Nunc animam quoque ut in membris cognoscere possis</p>
<p>esse neque harmonia corpus sentire solere,</p>
<p>principio fit uti detracto corpore multo</p>
<p n="120">saepe tamen nobis in membris vita moretur.</p>
<p>Atque eadem rursum, cum corpora pauca caloris</p>
<p>diffugere forasque per os est editus ar,</p>
<p>deserit extemplo venas atque ossa relinquit;</p>
<p>noscere ut hinc possis non aequas omnia partis</p>
<p n="125">corpora habere neque ex aequo fulcire salutem,</p>
<p>sed magis haec, venti quae sunt calidique vaporis</p>
<p>semina, curare in membris ut vita moretur.</p>
<p>est igitur calor ac ventus vitalis in ipso</p>
<p>corpore, qui nobis moribundos deserit artus.</p>
<p n="130">quapropter quoniam est animi natura reperta</p>
<p>atque animae quasi pars hominis, redde harmoniai</p>
<p>nomen, ad organicos alto delatum Heliconi,</p>
<p>sive aliunde ipsi porro traxere et in illam</p>
<p>transtulerunt, proprio quae tum res nomine egebat.</p>
<p n="135">quidquid [id] est, habeant: tu cetera percipe dicta.</p>
<milestone unit="card" n="136"/>
<p>Nunc animum atque animam dico coniuncta teneri</p>
<p>inter se atque unam naturam conficere ex se,</p>
<p>sed caput esse quasi et dominari in corpore toto</p>
<p>consilium, quod nos animum mentemque vocamus.</p>
<p n="140">idque situm media regione in pectoris haeret.</p>
<p>hic exultat enim pavor ac metus, haec loca circum</p>
<p>laetitiae mulcent: hic ergo mens animusquest.</p>
<p>cetera pars animae per totum dissita corpus</p>
<p>paret et ad numen mentis momenque movetur.</p>
<p n="145">idque sibi solum per se sapit et sibi gaudet,</p>
<p>cum neque res animam neque corpus commovet una.</p>
<p>et quasi, cum caput aut oculus temptante dolore</p>
<p>laeditur in nobis, non omni concruciamur</p>
<p>corpore, sic animus nonnumquam laeditur ipse</p>
<p n="150">laetitiaque viget, cum cetera pars animai</p>
<p>per membra atque artus nulla novitate cietur;</p>
<p>verum ubi vementi magis est commota metu mens,</p>
<p>consentire animam totam per membra videmus</p>
<p>sudoresque ita palloremque existere toto</p>
<p n="155">corpore et infringi linguam vocemque aboriri,</p>
<p>caligare oculos, sonere auris, succidere artus,</p>
<p>denique concidere ex animi terrore videmus</p>
<p>saepe homines; facile ut quivis hinc noscere possit</p>
<p>esse animam cum animo coniunctam, quae cum animi [vi]</p>
<p n="160">percussa est, exim corpus propellit et icit.</p>
<p>Haec eadem ratio naturam animi atque animai</p>
<p>corpoream docet esse; ubi enim propellere membra,</p>
<p> corripere ex somno corpus mutareque vultum</p>
<p>atque hominem totum regere ac versare videtur,</p>
<p n="165">quorum nil fieri sine tactu posse videmus</p>
<p>nec tactum porro sine corpore, nonne fatendumst</p>
<p>corporea natura animum constare animamque?</p>
<p>praeterea pariter fungi cum corpore et una</p>
<p>consentire animum nobis in corpore cernis.</p>
<p n="170">si minus offendit vitam vis horrida teli</p>
<p>ossibus ac nervis disclusis intus adacta,</p>
<p>at tamen insequitur languor terraeque petitus</p>
<p>suavis et in terra mentis qui gignitur aestus</p>
<p>inter dumque quasi exsurgendi incerta voluntas.</p>
<p n="175">ergo corpoream naturam animi esse necessest,</p>
<p>corporeis quoniam telis ictuque laborat.</p>
<p>Is tibi nunc animus quali sit corpore et unde</p>
<p>constiterit pergam rationem reddere dictis.</p>
<p>principio esse aio persuptilem atque minutis</p>
<p n="180">perquam corporibus factum constare. id ita esse</p>
<p>hinc licet advertas animum, ut pernoscere possis.</p>
<milestone unit="card" n="182"/>
<p> Nil adeo fieri celeri ratione videtur,</p>
<p>quam si mens fieri proponit et inchoat ipsa;</p>
<p>ocius ergo animus quam res se perciet ulla,</p>
<p n="185">ante oculos quorum in promptu natura videtur.</p>
<p>at quod mobile tanto operest, constare rutundis</p>
<p>perquam seminibus debet perquamque minutis,</p>
<p>momine uti parvo possint inpulsa moveri.</p>
<p>namque movetur aqua et tantillo momine flutat,</p>
<p n="190">quippe volubilibus parvisque creata figuris.</p>
<p>at contra mellis constantior est natura</p>
<p>et pigri latices magis et cunctantior actus:</p>
<p>haeret enim inter se magis omnis materiai</p>
<p>copia, ni mirum quia non tam levibus extat</p>
<p n="195">corporibus neque tam suptilibus atque rutundis.</p>
<p>namque papaveris aura potest suspensa levisque</p>
<p>cogere ut ab summo tibi diffluat altus acervus,</p>
<p>at contra lapidum coniectum spicarumque</p>
<p>noenu potest. igitur parvissima corpora pro quam</p>
<p n="200">et levissima sunt, ita mobilitate fruuntur;</p>
<p>at contra quae cumque magis cum pondere magno</p>
<p>asperaque inveniuntur, eo stabilita magis sunt.</p>
<p>nunc igitur quoniamst animi natura reperta</p>
<p>mobilis egregie, perquam constare necessest</p>
<p n="205">corporibus parvis et levibus atque rutundis.</p>
<p>quae tibi cognita res in multis, o bone, rebus</p>
<p>utilis invenietur et opportuna cluebit.</p>
<p>Haec quoque res etiam naturam dedicat eius,</p>
<p>quam tenui constet textura quamque loco se</p>
<p n="210">contineat parvo, si possit conglomerari,</p>
<p>quod simul atque hominem leti secura quies est</p>
<p>indepta atque animi natura animaeque recessit,</p>
<p>nil ibi libatum de toto corpore cernas</p>
<p>ad speciem, nihil ad pondus: mors omnia praestat,</p>
<p n="215">vitalem praeter sensum calidumque vaporem.</p>
<p>ergo animam totam perparvis esse necessest</p>
<p>seminibus nexam per venas viscera nervos,</p>
<p> qua tenus, omnis ubi e toto iam corpore cessit,</p>
<p>extima membrorum circumcaesura tamen se</p>
<p n="220">incolumem praestat nec defit ponderis hilum.</p>
<p>quod genus est, Bacchi cum flos evanuit aut cum</p>
<p>spiritus unguenti suavis diffugit in auras</p>
<p>aut aliquo cum iam sucus de corpore cessit;</p>
<p>nil oculis tamen esse minor res ipsa videtur</p>
<p n="225">propterea neque detractum de pondere quicquam,</p>
<p>ni mirum quia multa minutaque semina sucos</p>
<p>efficiunt et odorem in toto corpore rerum.</p>
<milestone unit="card" n="228"/>
<p>quare etiam atque etiam mentis naturam animaeque</p>
<p>scire licet perquam pauxillis esse creatam</p>
<p n="230">seminibus, quoniam fugiens nil ponderis aufert.</p>
<p>Nec tamen haec simplex nobis natura putanda est.</p>
<p>tenvis enim quaedam moribundos deserit aura</p>
<p>mixta vapore, vapor porro trahit ara secum;</p>
<p>nec calor est quisquam, cui non sit mixtus et ar;</p>
<p n="235">rara quod eius enim constat natura, necessest</p>
<p>aris inter eum primordia multa moveri.</p>
<p>iam triplex animi est igitur natura reperta;</p>
<p>nec tamen haec sat sunt ad sensum cuncta creandum,</p>
<p>nil horum quoniam recipit mens posse creare</p>
<p n="240">sensiferos motus, quae denique mente volutat.</p>
<p>quarta quoque his igitur quaedam natura necessest</p>
<p>adtribuatur; east omnino nominis expers;</p>
<p>qua neque mobilius quicquam neque tenvius extat</p>
<p>nec magis e parvis et levibus ex elementis;</p>
<p n="245">sensiferos motus quae didit prima per artus.</p>
<p>prima cietur enim, parvis perfecta figuris,</p>
<p>inde calor motus et venti caeca potestas</p>
<p>accipit, inde ar, inde omnia mobilitantur:</p>
<p>concutitur sanguis, tum viscera persentiscunt</p>
<p n="250">omnia, postremis datur ossibus atque medullis</p>
<p>sive voluptas est sive est contrarius ardor.</p>
<p>nec temere huc dolor usque potest penetrare neque acre</p>
<p>permanare malum, quin omnia perturbentur</p>
<p>usque adeo [ut] vitae desit locus atque animai</p>
<p n="255">diffugiant partes per caulas corporis omnis.</p>
<p>sed plerumque fit in summo quasi corpore finis</p>
<p>motibus: hanc ob rem vitam retinere valemus.</p>
<p>Nunc ea quo pacto inter sese mixta quibusque</p>
<p>compta modis vigeant rationem reddere aventem</p>
<p n="260">abstrahit invitum patrii sermonis egestas;</p>
<p>sed tamen, ut potero summatim attingere, tangam.</p>
<milestone unit="card" n="262"/>
<p>inter enim cursant primordia principiorum</p>
<p>motibus inter se, nihil ut secernier unum</p>
<p>possit nec spatio fieri divisa potestas,</p>
<p n="265">sed quasi multae vis unius corporis extant.</p>
<p>quod genus in quovis animantum viscere volgo</p>
<p>est odor et quidam color et sapor, et tamen ex his</p>
<p>omnibus est unum perfectum corporis augmen,</p>
<p>sic calor atque ar et venti caeca potestas</p>
<p n="270">mixta creant unam naturam et mobilis illa</p>
<p>vis, initum motus ab se quae dividit ollis,</p>
<p>sensifer unde oritur primum per viscera motus.</p>
<p> nam penitus prorsum latet haec natura subestque</p>
<p>nec magis hac infra quicquam est in corpore nostro</p>
<p n="275">atque anima est animae proporro totius ipsa.</p>
<p>quod genus in nostris membris et corpore toto</p>
<p>mixta latens animi vis est animaeque potestas,</p>
<p>corporibus quia de parvis paucisque creatast,</p>
<p>sic tibi nominis haec expers vis, facta minutis</p>
<p n="280">corporibus, latet atque animae quasi totius ipsa</p>
<p>proporrost anima et dominatur corpore toto.</p>
<p>consimili ratione necessest ventus et ar</p>
<p>et calor inter se vigeant commixta per artus</p>
<p>atque aliis aliud subsit magis emineatque,</p>
<p n="285">ut quiddam fieri videatur ab omnibus unum,</p>
<p>ni calor ac ventus seorsum seorsumque potestas</p>
<p>aris interemant sensum diductaque solvant.</p>
<milestone unit="card" n="288"/>
<p>est etiam calor ille animo, quem sumit, in ira</p>
<p>cum fervescit et ex oculis micat acrius ardor;</p>
<p n="290">est et frigida multa, comes formidinis, aura,</p>
<p>quae ciet horrorem membris et concitat artus;</p>
<p>est etiam quoque pacati status aris ille,</p>
<p>pectore tranquillo fit qui voltuque sereno.</p>
<p>sed calidi plus est illis quibus acria corda</p>
<p n="295">iracundaque mens facile effervescit in ira,</p>
<p>quo genere in primis vis est violenta leonum,</p>
<p>pectora qui fremitu rumpunt plerumque gementes</p>
<p>nec capere irarum fluctus in pectore possunt.</p>
<p>at ventosa magis cervorum frigida mens est</p>
<p n="300">et gelidas citius per viscera concitat auras,</p>
<p>quae tremulum faciunt membris existere motum.</p>
<p>at natura boum placido magis are vivit</p>
<p>nec nimis irai fax umquam subdita percit</p>
<p>fumida, suffundens caecae caliginis umbra,</p>
<p n="305">nec gelidis torpet telis perfixa pavoris;</p>
<p>interutrasque sitast cervos saevosque leones.</p>
<p>sic hominum genus est: quamvis doctrina politos</p>
<p>constituat pariter quosdam, tamen illa relinquit</p>
<p>naturae cuiusque animi vestigia prima.</p>
<p n="310">nec radicitus evelli mala posse putandumst,</p>
<p>quin proclivius hic iras decurrat ad acris,</p>
<p>ille metu citius paulo temptetur, at ille</p>
<p>tertius accipiat quaedam clementius aequo.</p>
<p>inque aliis rebus multis differre necessest</p>
<p n="315">naturas hominum varias moresque sequacis;</p>
<p>quorum ego nunc nequeo caecas exponere causas</p>
<p>nec reperire figurarum tot nomina quot sunt</p>
<p>principiis, unde haec oritur variantia rerum.</p>
<p>illud in his rebus video firmare potesse,</p>
<p n="320">usque adeo naturarum vestigia linqui</p>
<p>parvola, quae nequeat ratio depellere nobis,</p>
<p>ut nihil inpediat dignam dis degere vitam.</p>
<p>Haec igitur natura tenetur corpore ab omni</p>
<p>ipsaque corporis est custos et causa salutis;</p>
<p n="325">nam communibus inter se radicibus haerent</p>
<p>nec sine pernicie divelli posse videntur.</p>
<p>quod genus e thuris glaebis evellere odorem</p>
<p> haud facile est, quin intereat natura quoque eius,</p>
<p>sic animi atque animae naturam corpore toto</p>
<p n="330">extrahere haut facile est, quin omnia dissoluantur.</p>
<p>inplexis ita principiis ab origine prima</p>
<p>inter se fiunt consorti praedita vita,</p>
<p>nec sibi quaeque sine alterius vi posse videtur</p>
<p>corporis atque animi seorsum sentire potestas,</p>
<p n="335">sed communibus inter eas conflatur utrimque</p>
<p>motibus accensus nobis per viscera sensus.</p>
<p>Praeterea corpus per se nec gignitur umquam</p>
<p>nec crescit neque post mortem durare videtur.</p>
<p>non enim, ut umor aquae dimittit saepe vaporem,</p>
<p n="340">qui datus est, neque ea causa convellitur ipse,</p>
<p>sed manet incolumis, non, inquam, sic animai</p>
<p>discidium possunt artus perferre relicti,</p>
<p>sed penitus pereunt convulsi conque putrescunt.</p>
<p>ex ineunte aevo sic corporis atque animai</p>
<p n="345">mutua vitalis discunt contagia motus,</p>
<p>maternis etiam membris alvoque reposta,</p>
<p>discidium [ut] nequeat fieri sine peste maloque;</p>
<p>ut videas, quoniam coniunctast causa salutis,</p>
<p>coniunctam quoque naturam consistere eorum.</p>
<milestone unit="card" n="350"/>
<p n="350">Quod super est, siquis corpus sentire refutat</p>
<p>atque animam credit permixtam corpore toto</p>
<p>suscipere hunc motum quem sensum nominitamus,</p>
<p>vel manifestas res contra verasque repugnat.</p>
<p>quid sit enim corpus sentire quis adferet umquam,</p>
<p n="355">si non ipsa palam quod res dedit ac docuit nos?</p>
<p>'at dimissa anima corpus caret undique sensu.'</p>
<p>perdit enim quod non proprium fuit eius in aevo</p>
<p>multaque praeterea perdit quom expellitur aevo.</p>
<p>Dicere porro oculos nullam rem cernere posse,</p>
<p n="360">sed per eos animum ut foribus spectare reclusis,</p>
<p>difficilest, contra cum sensus ducat eorum;</p>
<p>sensus enim trahit atque acies detrudit ad ipsas,</p>
<p>fulgida praesertim cum cernere saepe nequimus,</p>
<p>lumina luminibus quia nobis praepediuntur.</p>
<p n="365">quod foribus non fit; neque enim, qua cernimus ipsi,</p>
<p>ostia suscipiunt ullum reclusa laborem.</p>
<p>praeterea si pro foribus sunt lumina nostra,</p>
<p>iam magis exemptis oculis debere videtur</p>
<p>cernere res animus sublatis postibus ipsis.</p>
<p n="370">Illud in his rebus nequaquam sumere possis,</p>
<p>Democriti quod sancta viri sententia ponit,</p>
<p>corporis atque animi primordia singula primis</p>
<p>adposita alternis, variare ac nectere membra.</p>
<p>nam cum multo sunt animae elementa minora</p>
<p n="375">quam quibus e corpus nobis et viscera constant,</p>
<p>tum numero quoque concedunt et rara per artus</p>
<p>dissita sunt, dum taxat ut hoc promittere possis,</p>
<p>quantula prima queant nobis iniecta ciere</p>
<p>corpora sensiferos motus in corpore, tanta</p>
<p n="380">intervalla tenere exordia prima animai.</p>
<milestone unit="card" n="381"/>
<p>nam neque pulveris inter dum sentimus adhaesum</p>
<p>corpore nec membris incussam sidere cretam,</p>
<p> nec nebulam noctu neque arani tenvia fila</p>
<p>obvia sentimus, quando obretimur euntes,</p>
<p n="385">nec supera caput eiusdem cecidisse vietam</p>
<p>vestem nec plumas avium papposque volantis,</p>
<p>qui nimia levitate cadunt plerumque gravatim,</p>
<p>nec repentis itum cuiusvis cumque animantis</p>
<p>sentimus nec priva pedum vestigia quaeque,</p>
<p n="390">corpore quae in nostro culices et cetera ponunt.</p>
<p>usque adeo prius est in nobis multa ciendum</p>
<p>quam primordia sentiscant concussa animai,</p>
<p>semina corporibus nostris inmixta per artus,</p>
<p>et quam in his intervallis tuditantia possint</p>
<p n="395">concursare coire et dissultare vicissim.</p>
<p>Et magis est animus vitai claustra corcens</p>
<p>et dominantior ad vitam quam vis animai.</p>
<p>nam sine mente animoque nequit residere per artus</p>
<p>temporis exiguam partem pars ulla animai,</p>
<p n="400">sed comes insequitur facile et discedit in auras</p>
<p>et gelidos artus in leti frigore linquit.</p>
<p>at manet in vita cui mens animusque remansit,</p>
<p>quamvis est circum caesis lacer undique membris;</p>
<p>truncus adempta anima circum membrisque remota</p>
<p n="405">vivit et aetherias vitalis suscipit auras;</p>
<p>si non omnimodis, at magna parte animai</p>
<p>privatus, tamen in vita cunctatur et haeret;</p>
<p>ut, lacerato oculo circum si pupula mansit</p>
<p>incolumis, stat cernundi vivata potestas,</p>
<p n="410">dum modo ne totum corrumpas luminis orbem</p>
<p>et circum caedas aciem solamque relinquas;</p>
<p>id quoque enim sine pernicie non fiet eorum.</p>
<p>at si tantula pars oculi media illa peresa est,</p>
<p>occidit extemplo lumen tenebraeque secuntur,</p>
<p n="415">incolumis quamvis alioqui splendidus orbis.</p>
<p>hoc anima atque animus vincti sunt foedere semper.</p>
<milestone unit="card" n="417"/>
<p>Nunc age, nativos animantibus et mortalis</p>
<p>esse animos animasque levis ut noscere possis,</p>
<p>conquisita diu dulcique reperta labore</p>
<p n="420">digna tua pergam disponere carmina vita.</p>
<p>tu fac utrumque uno subiungas nomine eorum</p>
<p>atque animam verbi causa cum dicere pergam,</p>
<p>mortalem esse docens, animum quoque dicere credas,</p>
<p>qua tenus est unum inter se coniunctaque res est.</p>
<p n="425">Principio quoniam tenuem constare minutis</p>
<p>corporibus docui multoque minoribus esse</p>
<p>principiis factam quam liquidus umor aquai</p>
<p>aut nebula aut fumus  nam longe mobilitate</p>
<p>praestat et a tenui causa magis icta movetur,</p>
<p n="430">quippe ubi imaginibus fumi nebulaeque movetur;</p>
<p>quod genus in somnis sopiti ubi cernimus alte</p>
<p>exhalare vaporem altaria ferreque fumum;</p>
<p>nam procul haec dubio nobis simulacra geruntur</p>
<p>nunc igitur quoniam quassatis undique vasis</p>
<p n="435">diffluere umorem et laticem discedere cernis,</p>
<p>et nebula ac fumus quoniam discedit in auras,</p>
<p>crede animam quoque diffundi multoque perire</p>
<p> ocius et citius dissolvi in corpora prima,</p>
<p>cum semel ex hominis membris ablata recessit;</p>
<p n="440">quippe etenim corpus, quod vas quasi constitit eius,</p>
<p>cum cohibere nequit conquassatum ex aliqua re</p>
<p>ac rarefactum detracto sanguine venis,</p>
<p>are qui credas posse hanc cohiberier ullo,</p>
<p>corpore qui nostro rarus magis incohibens sit?</p>
<milestone unit="card" n="445"/>
<p n="445">Praeterea gigni pariter cum corpore et una</p>
<p>crescere sentimus pariterque senescere mentem.</p>
<p>nam vel ut infirmo pueri teneroque vagantur</p>
<p>corpore, sic animi sequitur sententia tenvis.</p>
<p>inde ubi robustis adolevit viribus aetas,</p>
<p n="450">consilium quoque maius et auctior est animi vis.</p>
<p>post ubi iam validis quassatum est viribus aevi</p>
<p>corpus et obtusis ceciderunt viribus artus,</p>
<p>claudicat ingenium, delirat lingua [labat] mens,</p>
<p>omnia deficiunt atque uno tempore desunt.</p>
<p n="455">ergo dissolui quoque convenit omnem animai</p>
<p>naturam, ceu fumus, in altas aris auras;</p>
<p>quando quidem gigni pariter pariterque videmus</p>
<p>crescere et, [ut] docui, simul aevo fessa fatisci.</p>
<p>Huc accedit uti videamus, corpus ut ipsum</p>
<p n="460">suscipere inmanis morbos durumque dolorem,</p>
<p>sic animum curas acris luctumque metumque;</p>
<p>quare participem leti quoque convenit esse.</p>
<p>quin etiam morbis in corporis avius errat</p>
<p>saepe animus; dementit enim deliraque fatur,</p>
<p n="465">inter dumque gravi lethargo fertur in altum</p>
<p>aeternumque soporem oculis nutuque cadenti;</p>
<p>unde neque exaudit voces nec noscere voltus</p>
<p>illorum potis est, ad vitam qui revocantes</p>
<p>circum stant lacrimis rorantes ora genasque.</p>
<p n="470">quare animum quoque dissolui fateare necessest,</p>
<p>quandoquidem penetrant in eum contagia morbi;</p>
<p>nam dolor ac morbus leti fabricator uterquest,</p>
<p>multorum exitio perdocti quod sumus ante.</p>
<p>[et quoniam mentem sanari corpus ut aegrum</p>
<p n="475">et pariter mentem sanari corpus inani]</p>
<p>denique cor, hominem cum vini vis penetravit</p>
<p>acris et in venas discessit diditus ardor,</p>
<p>consequitur gravitas membrorum, praepediuntur</p>
<p>crura vacillanti, tardescit lingua, madet mens,</p>
<p n="480">nant oculi, clamor singultus iurgia gliscunt,</p>
<p>et iam cetera de genere hoc quae cumque secuntur,</p>
<p>cur ea sunt, nisi quod vehemens violentia vini</p>
<p>conturbare animam consuevit corpore in ipso?</p>
<p>at quae cumque queunt conturbari inque pediri,</p>
<p n="485">significant, paulo si durior insinuarit</p>
<p>causa, fore ut pereant aevo privata futuro.</p>
<milestone unit="card" n="487"/>
<p>Quin etiam subito vi morbi saepe coactus</p>
<p>ante oculos aliquis nostros, ut fulminis ictu,</p>
<p>concidit et spumas agit, ingemit et tremit artus,</p>
<p n="490">desipit, extentat nervos, torquetur, anhelat</p>
<p>inconstanter, et in iactando membra fatigat,</p>
<p>ni mirum quia vis morbi distracta per artus</p>
<p> turbat agens animam, spumans [ut] in aequore salso</p>
<p>ventorum validis fervescunt viribus undae.</p>
<p n="495">exprimitur porro gemitus, quia membra dolore</p>
<p>adficiuntur et omnino quod semina vocis</p>
<p>eliciuntur et ore foras glomerata feruntur</p>
<p>qua quasi consuerunt et sunt munita viai.</p>
<p>desipientia fit, quia vis animi atque animai</p>
<p n="500">conturbatur et, ut docui, divisa seorsum</p>
<p>disiectatur eodem illo distracta veneno.</p>
<p>inde ubi iam morbi reflexit causa, reditque</p>
<p>in latebras acer corrupti corporis umor,</p>
<p>tum quasi vaccillans primum consurgit et omnis</p>
<p n="505">paulatim redit in sensus animamque receptat.</p>
<p>haec igitur tantis ubi morbis corpore in ipso</p>
<p>iactentur miserisque modis distracta laborent,</p>
<p>cur eadem credis sine corpore in are aperto</p>
<p>cum validis ventis aetatem degere posse?</p>
<p n="510">Et quoniam mentem sanari corpus ut aegrum</p>
<p>cernimus et flecti medicina posse videmus,</p>
<p>id quoque praesagit mortalem vivere mentem.</p>
<p>addere enim partis aut ordine traiecere aecumst</p>
<p>aut aliquid prosum de summa detrahere hilum,</p>
<p n="515">commutare animum qui cumque adoritur et infit</p>
<p>aut aliam quamvis naturam flectere quaerit.</p>
<p>at neque transferri sibi partis nec tribui vult</p>
<p>inmortale quod est quicquam neque defluere hilum;</p>
<p>nam quod cumque suis mutatum finibus exit,</p>
<p n="520">continuo hoc mors est illius quod fuit ante.</p>
<p>ergo animus sive aegrescit, mortalia signa</p>
<p>mittit, uti docui, seu flectitur a medicina.</p>
<p>usque adeo falsae rationi vera videtur</p>
<p>res occurrere et effugium praecludere eunti</p>
<p n="525">ancipitique refutatu convincere falsum.</p>
<p>Denique saepe hominem paulatim cernimus ire</p>
<p>et membratim vitalem deperdere sensum;</p>
<p>in pedibus primum digitos livescere et unguis,</p>
<p>inde pedes et crura mori, post inde per artus</p>
<p n="530">ire alios tractim gelidi vestigia leti.</p>
<p>scinditur atque animae haec quoniam natura nec uno</p>
<p>tempore sincera existit, mortalis habendast.</p>
<p>quod si forte putas ipsam se posse per artus</p>
<p>introsum trahere et partis conducere in unum</p>
<p n="535">atque ideo cunctis sensum diducere membris,</p>
<p>at locus ille tamen, quo copia tanta animai</p>
<p>cogitur, in sensu debet maiore videri;</p>
<p>qui quoniam nusquamst, ni mirum, ut diximus [ante>,</p>
<p>dilaniata foras dispargitur, interit ergo.</p>
<p n="540">quin etiam si iam libeat concedere falsum</p>
<p>et dare posse animam glomerari in corpore eorum,</p>
<p>lumina qui lincunt moribundi particulatim,</p>
<p>mortalem tamen esse animam fateare necesse</p>
<p>nec refert utrum pereat dispersa per auras</p>
<p n="545">an contracta suis e partibus obbrutescat,</p>
<p>quando hominem totum magis ac magis undique sensus</p>
<p>deficit et vitae minus et minus undique restat.</p>
<milestone unit="card" n="548"/>
<p> Et quoniam mens est hominis pars una locoque</p>
<p>fixa manet certo, vel ut aures atque oculi sunt</p>
<p n="550">atque alii sensus qui vitam cumque gubernant,</p>
<p>et vel uti manus atque oculus naresve seorsum</p>
<p>secreta ab nobis nequeunt sentire neque esse,</p>
<p>sed tamen in parvo lincuntur tempore tali,</p>
<p>sic animus per se non quit sine corpore et ipso</p>
<p n="555">esse homine, illius quasi quod vas esse videtur,</p>
<p>sive aliud quid vis potius coniunctius ei</p>
<p>fingere, quandoquidem conexu corpus adhaeret.</p>
<p>Denique corporis atque animi vivata potestas</p>
<p>inter se coniuncta valent vitaque fruuntur;</p>
<p n="560">nec sine corpore enim vitalis edere motus</p>
<p>sola potest animi per se natura nec autem</p>
<p>cassum anima corpus durare et sensibus uti.</p>
<p>scilicet avolsus radicibus ut nequit ullam</p>
<p>dispicere ipse oculus rem seorsum corpore toto,</p>
<p n="565">sic anima atque animus per se nil posse videtur.</p>
<p>ni mirum quia [per] venas et viscera mixtim,</p>
<p>per nervos atque ossa tenentur corpore ab omni</p>
<p>nec magnis intervallis primordia possunt</p>
<p>libera dissultare, ideo conclusa moventur</p>
<p n="570">sensiferos motus, quos extra corpus in auras</p>
<p>aris haut possunt post mortem eiecta moveri</p>
<p>propterea quia non simili ratione tenentur;</p>
<p>corpus enim atque animans erit ar, si cohibere</p>
<p>sese anima atque in eos poterit concludere motus,</p>
<p n="575">quos ante in nervis et in ipso corpore agebat.</p>
<p>quare etiam atque etiam resoluto corporis omni</p>
<p>tegmine et eiectis extra vitalibus auris</p>
<p>dissolui sensus animi fateare necessest</p>
<p>atque animam, quoniam coniunctast causa duobus.</p>
<p n="580">Denique cum corpus nequeat perferre animai</p>
<p>discidium, quin in taetro tabescat odore,</p>
<p>quid dubitas quin ex imo penitusque coorta</p>
<p>emanarit uti fumus diffusa animae vis,</p>
<p>atque ideo tanta mutatum putre ruina</p>
<p n="585">conciderit corpus, penitus quia mota loco sunt</p>
<p>fundamenta foras manant animaeque per artus</p>
<p>perque viarum omnis flexus, in corpore qui sunt,</p>
<p>atque foramina? multimodis ut noscere possis</p>
<p>dispertitam animae naturam exisse per artus</p>
<p n="590">et prius esse sibi distractam corpore in ipso,</p>
<p>quam prolapsa foras enaret in aris auras.</p>
<milestone unit="card" n="592"/>
<p>Quin etiam finis dum vitae vertitur intra,</p>
<p>saepe aliqua tamen e causa labefacta videtur</p>
<p>ire anima ac toto solui de corpore [tota]</p>
<p n="595">et quasi supremo languescere tempore voltus</p>
<p>molliaque exsangui cadere omnia [corpore] membra.</p>
<p>quod genus est, animo male factum cum perhibetur</p>
<p>aut animam liquisse; ubi iam trepidatur et omnes</p>
<p>extremum cupiunt vitae reprehendere vinclum;</p>
<p n="600">conquassatur enim tum mens animaeque potestas</p>
<p>omnis. et haec ipso cum corpore conlabefiunt,</p>
<p>ut gravior paulo possit dissolvere causa.</p>
<p> Quid dubitas tandem quin extra prodita corpus</p>
<p>inbecilla foras in aperto, tegmine dempto,</p>
<p n="605">non modo non omnem possit durare per aevom,</p>
<p>sed minimum quodvis nequeat consistere tempus?</p>
<p>nec sibi enim quisquam moriens sentire videtur</p>
<p>ire foras animam incolumem de corpore toto,</p>
<p>nec prius ad iugulum et supera succedere fauces,</p>
<p n="610">verum deficere in certa regione locatam;</p>
<p>ut sensus alios in parti quemque sua scit</p>
<p>dissolui. quod si inmortalis nostra foret mens,</p>
<p>non tam se moriens dissolvi conquereretur,</p>
<p>sed magis ire foras vestemque relinquere, ut anguis.</p>
<p n="615">Denique cur animi numquam mens consiliumque</p>
<p>gignitur in capite aut pedibus manibusve, sed unis</p>
<p>sedibus et certis regionibus omnibus haeret,</p>
<p>si non certa loca ad nascendum reddita cuique</p>
<p>sunt, et ubi quicquid possit durare creatum</p>
<p n="620">atque ita multimodis partitis artubus esse,</p>
<p>membrorum ut numquam existat praeposterus ordo?</p>
<p>usque adeo sequitur res rem, neque flamma creari</p>
<p>fluminibus solitast neque in igni gignier algor.</p>
<milestone unit="card" n="624"/>
<p>Praeterea si inmortalis natura animaist</p>
<p n="625">et sentire potest secreta a corpore nostro,</p>
<p>quinque, ut opinor, eam faciundum est sensibus auctam.</p>
<p>nec ratione alia nosmet proponere nobis</p>
<p>possumus infernas animas Acherunte vagare.</p>
<p>pictores itaque et scriptorum saecla priora</p>
<p n="630">sic animas intro duxerunt sensibus auctas.</p>
<p>at neque sorsum oculi neque nares nec manus ipsa</p>
<p>esse potest animae neque sorsum lingua neque aures;</p>
<p>haud igitur per se possunt sentire neque esse.</p>
<p>Et quoniam toto sentimus corpore inesse</p>
<p n="635">vitalem sensum et totum esse animale videmus,</p>
<p>si subito medium celeri praeciderit ictu</p>
<p>vis aliqua, ut sorsum partem secernat utramque,</p>
<p>dispertita procul dubio quoque vis animai</p>
<p>et discissa simul cum corpore dissicietur.</p>
<p n="640">at quod scinditur et partis discedit in ullas,</p>
<p>scilicet aeternam sibi naturam abnuit esse.</p>
<p>falciferos memorant currus abscidere membra</p>
<p>saepe ita de subito permixta caede calentis,</p>
<p>ut tremere in terra videatur ab artubus id quod</p>
<p n="645">decidit abscisum, cum mens tamen atque hominis vis</p>
<p>mobilitate mali non quit sentire dolorem;</p>
<p>et simul in pugnae studio quod dedita mens est,</p>
<p>corpore relicuo pugnam caedesque petessit,</p>
<p>nec tenet amissam laevam cum tegmine saepe</p>
<p n="650">inter equos abstraxe rotas falcesque rapaces,</p>
<p>nec cecidisse alius dextram, cum scandit et instat.</p>
<p>inde alius conatur adempto surgere crure,</p>
<p>cum digitos agitat propter moribundus humi pes.</p>
<p>et caput abscisum calido viventeque trunco</p>
<p n="655">servat humi voltum vitalem oculosque patentis,</p>
<p>donec reliquias animai reddidit omnes.</p>
<p>quin etiam tibi si, lingua vibrante, minanti</p>
<p> serpentis cauda, procero corpore, utrumque</p>
<p>sit libitum in multas partis discidere ferro,</p>
<p n="660">omnia iam sorsum cernes ancisa recenti</p>
<p>volnere tortari et terram conspargere tabo,</p>
<p>ipsam seque retro partem petere ore priorem,</p>
<p>volneris ardenti ut morsu premat icta dolore.</p>
<p>omnibus esse igitur totas dicemus in illis</p>
<p n="665">particulis animas? at ea ratione sequetur</p>
<p>unam animantem animas habuisse in corpore multas.</p>
<p>ergo divisast ea quae fuit una simul cum</p>
<p>corpore; quapropter mortale utrumque putandumst,</p>
<p>in multas quoniam partis disciditur aeque.</p>
<milestone unit="card" n="670"/>
<p n="670">Praeterea si inmortalis natura animai</p>
<p>constat et in corpus nascentibus insinuatur,</p>
<p>cur super ante actam aetatem meminisse nequimus</p>
<p>nec vestigia gestarum rerum ulla tenemus?</p>
<p>nam si tanto operest animi mutata potestas,</p>
<p n="675">omnis ut actarum exciderit retinentia rerum,</p>
<p>non, ut opinor, id ab leto iam longius errat;</p>
<p>qua propter fateare necessest quae fuit ante</p>
<p>interiisse, et quae nunc est nunc esse creatam.</p>
<p>Praeterea si iam perfecto corpore nobis</p>
<p n="680">inferri solitast animi vivata potestas</p>
<p>tum cum gignimur et vitae cum limen inimus,</p>
<p>haud ita conveniebat uti cum corpore et una</p>
<p>cum membris videatur in ipso sanguine cresse,</p>
<p>sed vel ut in cavea per se sibi vivere solam</p>
<p n="685">convenit, ut sensu corpus tamen affluat omne.</p>
<p>quare etiam atque etiam neque originis esse putandumst</p>
<p>expertis animas nec leti lege solutas;</p>
<p>nam neque tanto opere adnecti potuisse putandumst</p>
<p>corporibus nostris extrinsecus insinuatas,</p>
<p n="690">quod fieri totum contra manifesta docet res</p>
<p>namque ita conexa est per venas viscera nervos</p>
<p>ossaque, uti dentes quoque sensu participentur;</p>
<p>morbus ut indicat et gelidai stringor aquai</p>
<p>et lapis oppressus subitis e frugibus asper</p>
<p n="695">nec, tam contextae cum sint, exire videntur</p>
<p>incolumes posse et salvas exsolvere sese</p>
<p>omnibus e nervis atque ossibus articulisque,</p>
<p>quod si forte putas extrinsecus insinuatam</p>
<p>permanare animam nobis per membra solere,</p>
<p n="700">tanto quique magis cum corpore fusa peribit;</p>
<p>quod permanat enim, dissolvitur, interit ergo;</p>
<p>dispertitur enim per caulas corporis omnis.</p>
<p>ut cibus, in membra atque artus cum diditur omnis,</p>
<p>disperit atque aliam naturam sufficit ex se,</p>
<p n="705">sic anima atque animus quamvis [est] integra recens [in]</p>
<p>corpus eunt, tamen in manando dissoluuntur,</p>
<p>dum quasi per caulas omnis diduntur in artus</p>
<p>particulae quibus haec animi natura creatur,</p>
<p>quae nunc in nostro dominatur corpore nata</p>
<p n="710">ex illa quae tunc periit partita per artus.</p>
<milestone unit="card" n="711"/>
<p>quapropter neque natali privata videtur</p>
<p> esse die natura animae nec funeris expers.</p>
<p>Semina praeterea linquontur necne animai</p>
<p>corpore in exanimo? quod si lincuntur et insunt,</p>
<p n="715">haut erit ut merito inmortalis possit haberi,</p>
<p>partibus amissis quoniam libata recessit.</p>
<p>sin ita sinceris membris ablata profugit,</p>
<p>ut nullas partis in corpore liquerit ex se,</p>
<p>unde cadavera rancenti iam viscere vermes</p>
<p n="720">expirant atque unde animantum copia tanta</p>
<p>exos et exanguis tumidos perfluctuat artus?</p>
<p>quod si forte animas extrinsecus insinuari?</p>
<p>vermibus et privas in corpora posse venire</p>
<p>credis nec reputas cur milia multa animarum</p>
<p n="725">conveniant unde una recesserit, hoc tamen est ut</p>
<p>quaerendum videatur et in discrimen agendum,</p>
<p>utrum tandem animae venentur semina quaeque</p>
<p>vermiculorum ipsaeque sibi fabricentur ubi sint,</p>
<p>an quasi corporibus perfectis insinuentur.</p>
<p n="730">at neque cur faciant ipsae quareve laborent</p>
<p>dicere suppeditat. neque enim, sine corpore cum sunt,</p>
<p>sollicitae volitant morbis alguque fameque;</p>
<p>corpus enim magis his vitiis adfine laborat,</p>
<p>et mala multa animus contage fungitur eius.</p>
<p n="735">sed tamen his esto quamvis facere utile corpus,</p>
<p>cum subeant; at qua possint via nulla videtur.</p>
<p>haut igitur faciunt animae sibi corpora et artus.</p>
<p>nec tamen est ut qui [cum] perfectis insinuentur</p>
<p>corporibus; neque enim poterunt suptiliter esse</p>
<p n="740">conexae neque consensu contagia fient.</p>
<milestone unit="card" n="741"/>
<p>Denique cur acris violentia triste leonum</p>
<p>seminium sequitur, volpes dolus, et fuga cervos?</p>
<p>a patribus datur et [a] patrius pavor incitat artus,</p>
<p>et iam cetera de genere hoc cur omnia membris</p>
<p n="745">ex ineunte aevo generascunt ingenioque,</p>
<p>si non, certa suo quia semine seminioque</p>
<p>vis animi pariter crescit cum corpore quoque?</p>
<p>quod si inmortalis foret et mutare soleret</p>
<p>corpora, permixtis animantes moribus essent,</p>
<p n="750">effugeret canis Hyrcano de semine saepe</p>
<p>cornigeri incursum cervi tremeretque per auras</p>
<p>aris accipiter fugiens veniente columba,</p>
<p>desiperent homines, saperent fera saecla ferarum.</p>
<p>illud enim falsa fertur ratione, quod aiunt</p>
<p n="755">inmortalem animam mutato corpore flecti;</p>
<p>quod mutatur enim, dissolvitur, interit ergo;</p>
<p>traiciuntur enim partes atque ordine migrant;</p>
<p>quare dissolui quoque debent posse per artus,</p>
<p>denique ut intereant una cum corpore cunctae.</p>
<p n="760">sin animas hominum dicent in corpora semper</p>
<p>ire humana, tamen quaeram cur e sapienti</p>
<p>stulta queat fieri, nec prudens sit puer ullus,</p>
<p>[si non, certa suo quia semine seminioque]</p>
<p>nec tam doctus equae pullus quam fortis equi vis.</p>
<p n="765">scilicet in tenero tenerascere corpore mentem</p>
<p>confugient. quod si iam fit, fateare necessest</p>
<p> mortalem esse animam, quoniam mutata per artus</p>
<p>tanto opere amittit vitam sensumque priorem.</p>
<p>quove modo poterit pariter cum corpore quoque</p>
<p n="770">confirmata cupitum aetatis tangere florem</p>
<p>vis animi, nisi erit consors in origine prima?</p>
<p>quidve foras sibi vult membris exire senectis?</p>
<p>an metuit conclusa manere in corpore putri</p>
<p>et domus aetatis spatio ne fessa vetusto</p>
<p n="775">obruat? at non sunt immortali ulla pericla.</p>
<milestone unit="card" n="776"/>
<p>Denique conubia ad Veneris partusque ferarum</p>
<p>esse animas praesto deridiculum esse videtur,</p>
<p>expectare immortalis mortalia membra</p>
<p>innumero numero certareque praeproperanter</p>
<p n="780">inter se quae prima potissimaque insinuetur;</p>
<p>si non forte ita sunt animarum foedera pacta,</p>
<p>ut quae prima volans advenerit insinuetur</p>
<p>prima neque inter se contendant viribus hilum.</p>
<p>Denique in aethere non arbor, non aequore in alto</p>
<p n="785">nubes esse queunt nec pisces vivere in arvis</p>
<p>nec cruor in lignis neque saxis sucus inesse.</p>
<p>certum ac dispositumst ubi quicquid crescat et insit.</p>
<p>sic animi natura nequit sine corpore oriri</p>
<p>sola neque a nervis et sanguine longius esse.</p>
<p n="790">quod si posset enim, multo prius ipsa animi vis</p>
<p>in capite aut umeris aut imis calcibus esse</p>
<p>posset et innasci quavis in parte soleret,</p>
<p>tandem in eodem homine atque in eodem vase manere.</p>
<p>quod quoniam nostro quoque constat corpore certum</p>
<p n="795">dispositumque videtur ubi esse et crescere possit</p>
<p>sorsum anima atque animus, tanto magis infitiandum</p>
<p>totum posse extra corpus durare genique.</p>
<p>quare, corpus ubi interiit, periisse necessest</p>
<p>confiteare animam distractam in corpore toto.</p>
<p n="800">quippe etenim mortale aeterno iungere et una</p>
<p>consentire putare et fungi mutua posse</p>
<p>desiperest; quid enim diversius esse putandumst</p>
<p>aut magis inter se disiunctum discrepitansque,</p>
<p>quam mortale quod est inmortali atque perenni</p>
<p n="805">iunctum in concilio saevas tolerare procellas?</p>
<p>praeterea quaecumque manent aeterna necessest</p>
<p>aut quia sunt solido cum corpore respuere ictus</p>
<p>nec penetrare pati sibi quicquam quod queat artas</p>
<p>dissociare intus partis, ut materiai</p>
<p n="810">corpora sunt, quorum naturam ostendimus ante,</p>
<p>aut ideo durare aetatem posse per omnem,</p>
<p>plagarum quia sunt expertia sicut inanest,</p>
<p>quod manet intactum neque ab ictu fungitur hilum,</p>
<p>aut etiam quia nulla loci sit copia circum,</p>
<p n="815">quo quasi res possint discedere dissoluique,</p>
<p>sicut summarum summast aeterna, neque extra</p>
<p>quis locus est quo diffugiant neque corpora sunt quae</p>
<p>possint incidere et valida dissolvere plaga.</p>
<milestone unit="card" n="819"/>
<p>Quod si forte ideo magis inmortalis habendast,</p>
<p n="820">quod vitalibus ab rebus munita tenetur,</p>
<p>aut quia non veniunt omnino aliena salutis,</p>
<p> aut quia quae veniunt aliqua ratione recedunt</p>
<p>pulsa prius quam quid noceant sentire queamus,</p>
<p><gap desc="*" /></p>
<p>praeter enim quam quod morbis cum corporis aegret,</p>
<p n="825">advenit id quod eam de rebus saepe futuris</p>
<p>macerat inque metu male habet curisque fatigat,</p>
<p>praeteritisque male admissis peccata remordent.</p>
<p>adde furorem animi proprium atque oblivia rerum,</p>
<p>adde quod in nigras lethargi mergitur undas.</p>
<milestone unit="card" n="830"/>
<p n="830">Nil igitur mors est ad nos neque pertinet hilum,</p>
<p>quandoquidem natura animi mortalis habetur.</p>
<p>et vel ut ante acto nihil tempore sensimus aegri,</p>
<p>ad confligendum venientibus undique Poenis,</p>
<p>omnia cum belli trepido concussa tumultu</p>
<p n="835">horrida contremuere sub altis aetheris auris,</p>
<p>in dubioque fuere utrorum ad regna cadendum</p>
<p>omnibus humanis esset terraque marique,</p>
<p>sic, ubi non erimus, cum corporis atque animai</p>
<p>discidium fuerit, quibus e sumus uniter apti,</p>
<p n="840">scilicet haud nobis quicquam, qui non erimus tum,</p>
<p>accidere omnino poterit sensumque movere,</p>
<p>non si terra mari miscebitur et mare caelo.</p>
<p>et si iam nostro sentit de corpore postquam</p>
<p>distractast animi natura animaeque potestas,</p>
<p n="845">nil tamen est ad nos, qui comptu coniugioque</p>
<p>corporis atque animae consistimus uniter apti.</p>
<p>nec, si materiem nostram collegerit aetas</p>
<p>post obitum rursumque redegerit ut sita nunc est,</p>
<p>atque iterum nobis fuerint data lumina vitae,</p>
<p n="850">pertineat quicquam tamen ad nos id quoque factum,</p>
<p>interrupta semel cum sit repetentia nostri.</p>
<p>et nunc nil ad nos de nobis attinet, ante</p>
<p>qui fuimus, [neque] iam de illis nos adficit angor.</p>
<p>nam cum respicias inmensi temporis omne</p>
<p n="855">praeteritum spatium, tum motus materiai</p>
<p>multimodi quam sint, facile hoc adcredere possis,</p>
<p>semina saepe in eodem, ut nunc sunt, ordine posta</p>
<p>haec eadem, quibus e nunc nos sumus, ante fuisse.</p>
<p>nec memori tamen id quimus reprehendere mente;</p>
<p n="860">inter enim iectast vitai pausa vageque</p>
<p>deerrarunt passim motus ab sensibus omnes.</p>
<p>debet enim, misere si forte aegreque futurumst;</p>
<p>ipse quoque esse in eo tum tempore, cui male possit</p>
<p>accidere. id quoniam mors eximit, esseque prohibet</p>
<p n="865">illum cui possint incommoda conciliari,</p>
<p>scire licet nobis nihil esse in morte timendum</p>
<p>nec miserum fieri qui non est posse, neque hilum</p>
<p>differre an nullo fuerit iam tempore natus,</p>
<p>mortalem vitam mors cum inmortalis ademit.</p>
<milestone unit="card" n="870"/>
<p n="870">Proinde ubi se videas hominem indignarier ipsum,</p>
<p>post mortem fore ut aut putescat corpore posto</p>
<p>aut flammis interfiat malisve ferarum,</p>
<p>scire licet non sincerum sonere atque subesse</p>
<p>caecum aliquem cordi stimulum, quamvis neget ipse</p>
<p n="875">credere se quemquam sibi sensum in morte futurum;</p>
<p> non, ut opinor, enim dat quod promittit et unde</p>
<p>nec radicitus e vita se tollit et eicit,</p>
<p>sed facit esse sui quiddam super inscius ipse.</p>
<p>vivus enim sibi cum proponit quisque futurum,</p>
<p n="880">corpus uti volucres lacerent in morte feraeque,</p>
<p>ipse sui miseret; neque enim se dividit illim</p>
<p>nec removet satis a proiecto corpore et illum</p>
<p>se fingit sensuque suo contaminat astans.</p>
<p>hinc indignatur se mortalem esse creatum</p>
<p n="885">nec videt in vera nullum fore morte alium se,</p>
<p>qui possit vivus sibi se lugere peremptum</p>
<p>stansque iacentem [se] lacerari urive dolere.</p>
<p>nam si in morte malumst malis morsuque ferarum</p>
<p>tractari, non invenio qui non sit acerbum</p>
<p n="890">ignibus inpositum calidis torrescere flammis</p>
<p>aut in melle situm suffocari atque rigere</p>
<p>frigore, cum summo gelidi cubat aequore saxi,</p>
<p>urgerive superne obrutum pondere terrae.</p>
<milestone unit="card" n="894"/>
<p>'Iam iam non domus accipiet te laeta neque uxor</p>
<p n="895">optima, nec dulces occurrent oscula nati</p>
<p>praeripere et tacita pectus dulcedine tangent.</p>
<p>non poteris factis florentibus esse tuisque</p>
<p>praesidium. misero misere' aiunt 'omnia ademit</p>
<p>una dies infesta tibi tot praemia vitae.'</p>
<p n="900">illud in his rebus non addunt 'nec tibi earum</p>
<p>iam desiderium rerum super insidet una.'</p>
<p>quod bene si videant animo dictisque sequantur,</p>
<p>dissoluant animi magno se angore metuque.</p>
<p>'tu quidem ut es leto sopitus, sic eris aevi</p>
<p n="905">quod super est cunctis privatus doloribus aegris;</p>
<p>at nos horrifico cinefactum te prope busto</p>
<p>insatiabiliter deflevimus, aeternumque</p>
<p>nulla dies nobis maerorem e pectore demet.'</p>
<p>illud ab hoc igitur quaerendum est, quid sit amari</p>
<p n="910">tanto opere, ad somnum si res redit atque quietem,</p>
<p>cur quisquam aeterno possit tabescere luctu.</p>
<p>Hoc etiam faciunt ubi discubuere tenentque</p>
<p>pocula saepe homines et inumbrant ora coronis,</p>
<p>ex animo ut dicant: 'brevis hic est fructus homullis;</p>
<p n="915">iam fuerit neque post umquam revocare licebit.'</p>
<p>tam quam in morte mali cum primis hoc sit eorum,</p>
<p>quod sitis exurat miseros atque arida torrat,</p>
<p>aut aliae cuius desiderium insideat rei.</p>
<p>nec sibi enim quisquam tum se vitamque requiret,</p>
<p n="920">cum pariter mens et corpus sopita quiescunt;</p>
<p>nam licet aeternum per nos sic esse soporem,</p>
<p>nec desiderium nostri nos adficit ullum,</p>
<p>et tamen haud quaquam nostros tunc illa per artus</p>
<p>longe ab sensiferis primordia motibus errant,</p>
<p n="925">cum correptus homo ex somno se colligit ipse.</p>
<p>multo igitur mortem minus ad nos esse putandumst,</p>
<p>si minus esse potest quam quod nihil esse videmus;</p>
<p>maior enim turbae disiectus materiai</p>
<p>consequitur leto nec quisquam expergitus extat,</p>
<p n="930">frigida quem semel est vitai pausa secuta.</p>
<milestone unit="card" n="931"/>
<p> Denique si vocem rerum natura repente.</p>
<p>mittat et hoc alicui nostrum sic increpet ipsa:</p>
<p>'quid tibi tanto operest, mortalis, quod nimis aegris</p>
<p>luctibus indulges? quid mortem congemis ac fles?</p>
<p n="935">nam [si] grata fuit tibi vita ante acta priorque</p>
<p>et non omnia pertusum congesta quasi in vas</p>
<p>commoda perfluxere atque ingrata interiere;</p>
<p>cur non ut plenus vitae conviva recedis</p>
<p>aequo animoque capis securam, stulte, quietem?</p>
<p n="940">sin ea quae fructus cumque es periere profusa</p>
<p>vitaque in offensost, cur amplius addere quaeris,</p>
<p>rursum quod pereat male et ingratum occidat omne,</p>
<p>non potius vitae finem facis atque laboris?</p>
<p>nam tibi praeterea quod machiner inveniamque,</p>
<p n="945">quod placeat, nihil est; eadem sunt omnia semper.</p>
<p>si tibi non annis corpus iam marcet et artus</p>
<p>confecti languent, eadem tamen omnia restant,</p>
<p>omnia si perges vivendo vincere saecla,</p>
<p>atque etiam potius, si numquam sis moriturus',</p>
<p n="950">quid respondemus, nisi iustam intendere litem</p>
<p>naturam et veram verbis exponere causam?</p>
<p>grandior hic vero si iam seniorque queratur</p>
<p>atque obitum lamentetur miser amplius aequo,</p>
<p>non merito inclamet magis et voce increpet acri:</p>
<p n="955">'aufer abhinc lacrimas, baratre, et compesce querellas.</p>
<p>omnia perfunctus vitai praemia marces;</p>
<p>sed quia semper aves quod abest, praesentia temnis,</p>
<p>inperfecta tibi elapsast ingrataque vita,</p>
<p>et nec opinanti mors ad caput adstitit ante</p>
<p n="960">quam satur ac plenus possis discedere rerum.</p>
<p>nunc aliena tua tamen aetate omnia mitte</p>
<p>aequo animoque, age dum, magnis concede necessis?'</p>
<p>iure, ut opinor, agat, iure increpet inciletque;</p>
<p>cedit enim rerum novitate extrusa vetustas</p>
<p n="965">semper, et ex aliis aliud reparare necessest.</p>
<p>Nec quisquam in baratrum nec Tartara deditur atra;</p>
<p>materies opus est, ut crescant postera saecla;</p>
<p>quae tamen omnia te vita perfuncta sequentur;</p>
<p>nec minus ergo ante haec quam tu cecidere cadentque.</p>
<p n="970">sic alid ex alio numquam desistet oriri</p>
<p>vitaque mancipio nulli datur, omnibus usu.</p>
<p>respice item quam nil ad nos ante acta vetustas</p>
<p>temporis aeterni fuerit, quam nascimur ante.</p>
<p>hoc igitur speculum nobis natura futuri</p>
<p n="975">temporis exponit post mortem denique nostram.</p>
<p>numquid ibi horribile apparet, num triste videtur</p>
<p>quicquam, non omni somno securius exstat?</p>
<milestone unit="card" n="978"/>
<p>Atque ea ni mirum quae cumque Acherunte profundo</p>
<p>prodita sunt esse, in vita sunt omnia nobis.</p>
<p n="980">nec miser inpendens magnum timet are saxum</p>
<p>Tantalus, ut famast, cassa formidine torpens;</p>
<p>sed magis in vita divom metus urget inanis</p>
<p>mortalis casumque timent quem cuique ferat fors.</p>
<p>nec Tityon volucres ineunt Acherunte iacentem</p>
<p n="985">nec quod sub magno scrutentur pectore quicquam</p>
<p> perpetuam aetatem possunt reperire profecto.</p>
<p>quam libet immani proiectu corporis exstet,</p>
<p>qui non sola novem dispessis iugera membris</p>
<p>optineat, sed qui terrai totius orbem,</p>
<p n="990">non tamen aeternum poterit perferre dolorem</p>
<p>nec praebere cibum proprio de corpore semper.</p>
<p>sed Tityos nobis hic est, in amore iacentem</p>
<p>quem volucres lacerant atque exest anxius angor</p>
<p>aut alia quavis scindunt cuppedine curae.</p>
<p n="995">Sisyphus in vita quoque nobis ante oculos est,</p>
<p>qui petere a populo fasces saevasque secures</p>
<p>imbibit et semper victus tristisque recedit.</p>
<p>nam petere imperium, quod inanest nec datur umquam,</p>
<p>atque in eo semper durum sufferre laborem,</p>
<p n="1000">hoc est adverso nixantem trudere monte</p>
<p>saxum, quod tamen [e] summo iam vertice rusum</p>
<p>volvitur et plani raptim petit aequora campi.</p>
<p>deinde animi ingratam naturam pascere semper</p>
<p>atque explere bonis rebus satiareque numquam,</p>
<p n="1005">quod faciunt nobis annorum tempora, circum</p>
<p>cum redeunt fetusque ferunt variosque lepores,</p>
<p>nec tamen explemur vitai fructibus umquam,</p>
<p>hoc, ut opinor, id est, aevo florente puellas</p>
<p>quod memorant laticem pertusum congerere in vas,</p>
<p n="1010">quod tamen expleri nulla ratione potestur.</p>
<p>Cerberus et Furiae iam vero et lucis egestas,</p>
<p>Tartarus horriferos eructans faucibus aestus!</p>
<p>qui neque sunt usquam nec possunt esse profecto;</p>
<p>sed metus in vita poenarum pro male factis</p>
<p n="1015">est insignibus insignis scelerisque luela,</p>
<p>carcer et horribilis de saxo iactus deorsum,</p>
<p>verbera carnifices robur pix lammina taedae;</p>
<p>quae tamen etsi absunt, at mens sibi conscia factis</p>
<p>praemetuens adhibet stimulos torretque flagellis,</p>
<p n="1020">nec videt interea qui terminus esse malorum</p>
<p>possit nec quae sit poenarum denique finis,</p>
<p>atque eadem metuit magis haec ne in morte gravescant.</p>
<p>hic Acherusia fit stultorum denique vita.</p>
<milestone unit="card" n="1024"/>
<p>Hoc etiam tibi tute interdum dicere possis.</p>
<p n="1025">'lumina sis oculis etiam bonus Ancus reliquit,</p>
<p>qui melior multis quam tu fuit, improbe, rebus.</p>
<p>inde alii multi reges rerumque potentes</p>
<p>occiderunt, magnis qui gentibus imperitarunt.</p>
<p>ille quoque ipse, viam qui quondam per mare magnum</p>
<p n="1030">stravit iterque dedit legionibus ire per altum</p>
<p>ac pedibus salsas docuit super ire lucunas</p>
<p>et contempsit equis insultans murmura ponti,</p>
<p>lumine adempto animam moribundo corpore fudit.</p>
<p>Scipiadas, belli fulmen, Carthaginis horror,</p>
<p n="1035">ossa dedit terrae proinde ac famul infimus esset.</p>
<p>adde repertores doctrinarum atque leporum,</p>
<p>adde Heliconiadum comites; quorum unus Homerus</p>
<p>sceptra potitus eadem aliis sopitus quietest.</p>
<p>denique Democritum post quam matura vetustas</p>
<p n="1040">admonuit memores motus languescere mentis,</p>
<p> sponte sua leto caput obvius optulit ipse.</p>
<p>ipse Epicurus obit decurso lumine vitae,</p>
<p>qui genus humanum ingenio superavit et omnis</p>
<p>restinxit stellas exortus ut aetherius sol.</p>
<p n="1045">tu vero dubitabis et indignabere obire?</p>
<p>mortua cui vita est prope iam vivo atque videnti,</p>
<p>qui somno partem maiorem conteris aevi,</p>
<p>et viligans stertis nec somnia cernere cessas</p>
<p>sollicitamque geris cassa formidine mentem</p>
<p n="1050">nec reperire potes tibi quid sit saepe mali, cum</p>
<p>ebrius urgeris multis miser undique curis</p>
<p>atque animo incerto fluitans errore vagaris.'</p>
<milestone unit="card" n="1053"/>
<p>Si possent homines, proinde ac sentire videntur</p>
<p>pondus inesse animo, quod se gravitate fatiget,</p>
<p n="1055">e quibus id fiat causis quoque noscere et unde</p>
<p>tanta mali tam quam moles in pectore constet,</p>
<p>haut ita vitam agerent, ut nunc plerumque videmus</p>
<p>quid sibi quisque velit nescire et quaerere semper,</p>
<p>commutare locum, quasi onus deponere possit.</p>
<p n="1060">exit saepe foras magnis ex aedibus ille,</p>
<p>esse domi quem pertaesumst, subitoque [revertit>,</p>
<p>quippe foris nihilo melius qui sentiat esse.</p>
<p>currit agens mannos ad villam praecipitanter</p>
<p>auxilium tectis quasi ferre ardentibus instans;</p>
<p n="1065">oscitat extemplo, tetigit cum limina villae,</p>
<p>aut abit in somnum gravis atque oblivia quaerit,</p>
<p>aut etiam properans urbem petit atque revisit.</p>
<p>hoc se quisque modo fugit, at quem scilicet, ut fit,</p>
<p>effugere haut potis est: ingratius haeret et odit</p>
<p n="1070">propterea, morbi quia causam non tenet aeger;</p>
<p>quam bene si videat, iam rebus quisque relictis</p>
<p>naturam primum studeat cognoscere rerum,</p>
<p>temporis aeterni quoniam, non unius horae,</p>
<p>ambigitur status, in quo sit mortalibus omnis</p>
<p n="1075">aetas, post mortem quae restat cumque manendo.</p>
<milestone unit="card" n="1076"/>
<p>Denique tanto opere in dubiis trepidare periclis</p>
<p>quae mala nos subigit vitai tanta cupido?</p>
<p>certe equidem finis vitae mortalibus adstat</p>
<p>nec devitari letum pote, quin obeamus.</p>
<p n="1080">praeterea versamur ibidem atque insumus usque</p>
<p>nec nova vivendo procuditur ulla voluptas;</p>
<p>sed dum abest quod avemus, id exsuperare videtur</p>
<p>cetera; post aliud, cum contigit illud, avemus</p>
<p>et sitis aequa tenet vitai semper hiantis.</p>
<p n="1085">posteraque in dubiost fortunam quam vehat aetas,</p>
<p>quidve ferat nobis casus quive exitus instet.</p>
<p>nec prorsum vitam ducendo demimus hilum</p>
<p>tempore de mortis nec delibare valemus,</p>
<p>quo minus esse diu possimus forte perempti.</p>
<p n="1090">proinde licet quod vis vivendo condere saecla,</p>
<p>mors aeterna tamen nihilo minus illa manebit,</p>
<p>nec minus ille diu iam non erit, ex hodierno</p>
<p>lumine qui finem vitai fecit, et ille,</p>
<p>mensibus atque annis qui multis occidit ante.</p>
</div1>
<div1 type="book" n="4">
<head>Liber Quartus</head>
<milestone unit="card" n="1"/>
<p>Avia Pieridum peragro loca nullius ante</p>
<p>trita solo. iuvat integros accedere fontis</p>
<p>atque haurire, iuvatque novos decerpere flores</p>
<p>insignemque meo capiti petere inde coronam,</p>
<p n="5">unde prius nulli velarint tempora musae;</p>
<p>primum quod magnis doceo de rebus et artis</p>
<p>religionum animum nodis exsolvere pergo,</p>
<p>deinde quod obscura de re tam lucida pango</p>
<p>carmina musaeo contingens cuncta lepore.</p>
<p n="10">id quoque enim non ab nulla ratione videtur;</p>
<p>nam vel uti pueris absinthia taetra medentes</p>
<p>cum dare conantur, prius oras pocula circum</p>
<p>contingunt mellis dulci flavoque liquore,</p>
<p>ut puerorum aetas inprovida ludificetur</p>
<p n="15">labrorum tenus, interea perpotet amarum</p>
<p>absinthi laticem deceptaque non capiatur,</p>
<p>sed potius tali facto recreata valescat,</p>
<p>sic ego nunc, quoniam haec ratio plerumque videtur</p>
<p>tristior esse quibus non est tractata, retroque</p>
<p n="20">volgus abhorret ab hac, volui tibi suaviloquenti</p>
<p>carmine Pierio rationem exponere nostram</p>
<p>et quasi musaeo dulci contingere melle;</p>
<p>si tibi forte animum tali ratione tenere</p>
<p>versibus in nostris possem, dum percipis omnem</p>
<p n="25">naturam rerum ac persentis utilitatem.</p>
<milestone unit="card" n="26"/>
<p>Sed quoniam docui cunctarum exordia rerum</p>
<p>qualia sint et quam variis distantia formis</p>
<p>sponte sua volitent aeterno percita motu</p>
<p>quoque modo possit res ex his quaeque creari,</p>
<p n="30">[nunc agere incipiam tibi quod vehementer ad has res</p>
<p>attinet esse ea quae rerum simulacra vocamus,</p>
<p>quae quasi membranae vel cortex nominitandast,]</p>
<p>atque animi quoniam docui natura quid esset</p>
<p>et quibus e rebus cum corpore compta vigeret</p>
<p n="35">quove modo distracta rediret in ordia prima,</p>
<p>nunc agere incipiam tibi, quod vehementer ad has res</p>
<p>attinet esse ea quae rerum simulacra vocamus,</p>
<p>quod speciem ac formam similem gerit eius imago,</p>
<p>cuius cumque cluet de corpore fusa vagari;</p>
<p n="40">quae quasi membranae summo de corpore rerum</p>
<p>dereptae volitant ultroque citroque per auras,</p>
<p>atque eadem nobis vigilantibus obvia mentes</p>
<p>terrificant atque in somnis, cum saepe figuras</p>
<p>contuimur miras simulacraque luce carentum,</p>
<p n="45">quae nos horrifice languentis saepe sopore</p>
<p>excierunt ne forte animas Acherunte reamur</p>
<p>effugere aut umbras inter vivos volitare</p>
<p>neve aliquid nostri post mortem posse relinqui,</p>
<p>cum corpus simul atque animi natura perempta</p>
<p n="50">in sua discessum dederint primordia quaeque.</p>
<p>dico igitur rerum effigias tenuisque figuras</p>
<p>mittier ab rebus summo de cortice eorum;</p>
<p>id licet hinc quamvis hebeti cognoscere corde.</p>
<milestone unit="card" n="54"/>
<p> Principio quoniam mittunt in rebus apertis</p>
<p n="55">corpora res multae, partim diffusa solute,</p>
<p>robora ceu fumum mittunt ignesque vaporem,</p>
<p>et partim contexta magis condensaque, ut olim</p>
<p>cum teretis ponunt tunicas aestate cicadae,</p>
<p>et vituli cum membranas de corpore summo</p>
<p n="60">nascentes mittunt, et item cum lubrica serpens</p>
<p>exuit in spinis vestem; nam saepe videmus</p>
<p>illorum spoliis vepres volitantibus auctas.</p>
<p>quae quoniam fiunt, tenuis quoque debet imago</p>
<p>ab rebus mitti summo de corpore rerum.</p>
<p n="65">nam cur illa cadant magis ab rebusque recedant</p>
<p>quam quae tenvia sunt, hiscendist nulla potestas;</p>
<p>praesertim cum sint in summis corpora rebus</p>
<p>multa minuta, iaci quae possint ordine eodem</p>
<p>quo fuerint et formai servare figuram,</p>
<p n="70">et multo citius, quanto minus indupediri</p>
<p>pauca queunt et [quae] sunt prima fronte locata.</p>
<p>nam certe iacere ac largiri multa videmus,</p>
<p>non solum ex alto penitusque, ut diximus ante,</p>
<p>verum de summis ipsum quoque saepe colorem.</p>
<p n="75">et volgo faciunt id lutea russaque vela</p>
<p>et ferrugina, cum magnis intenta theatris</p>
<p>per malos volgata trabesque trementia flutant;</p>
<p>namque ibi consessum caveai supter et omnem</p>
<p>scaenai speciem patrum matrumque deorsum</p>
<p n="80">inficiunt coguntque suo fluitare colore.</p>
<p>et quanto circum mage sunt inclusa theatri</p>
<p>moenia, tam magis haec intus perfusa lepore</p>
<p>omnia conrident correpta luce diei.</p>
<p>ergo lintea de summo cum corpore fucum</p>
<p n="85">mittunt, effigias quoque debent mittere tenvis</p>
<p>res quaeque, ex summo quoniam iaculantur utraque.</p>
<p>sunt igitur iam formarum vestigia certa,</p>
<p>quae volgo volitant subtili praedita filo</p>
<p>nec singillatim possunt secreta videri.</p>
<milestone unit="card" n="90"/>
<p n="90">Praeterea omnis odor fumus vapor atque aliae res</p>
<p>consimiles ideo diffusae rebus abundant,</p>
<p>ex alto quia dum veniunt extrinsecus ortae</p>
<p>scinduntur per iter flexum, nec recta viarum</p>
<p>ostia sunt, qua contendant exire coortae.</p>
<p n="95">at contra tenuis summi membrana coloris</p>
<p>cum iacitur, nihil est quod eam discerpere possit,</p>
<p>in promptu quoniam est in prima fronte locata.</p>
<p>Postremo speculis in aqua splendoreque in omni</p>
<p>quae cumque apparent nobis simulacra, necessest,</p>
<p n="100">quandoquidem simili specie sunt praedita rerum,</p>
<p>exin imaginibus missis consistere eorum.</p>
<p>[nam cur illa cadant magis ab rebusque recedant</p>
<p>quam quae tenuia sunt, hiscendist nulla potestas.]</p>
<p>sunt igitur tenues formarum illis similesque</p>
<p n="105">effigiae, singillatim quas cernere nemo</p>
<p>cum possit, tamen adsiduo crebroque repulsu</p>
<p>reiectae reddunt speculorum ex aequore visum,</p>
<p>nec ratione alia servari posse videntur,</p>
<p> tanto opere ut similes reddantur cuique figurae.</p>
<milestone unit="card" n="110"/>
<p n="110">Nunc age, quam tenui natura constet imago</p>
<p>percipe. et in primis, quoniam primordia tantum</p>
<p>sunt infra nostros sensus tantoque minora</p>
<p>quam quae primum oculi coeptant non posse tueri,</p>
<p>nunc tamen id quoque uti confirmem, exordia rerum</p>
<p n="115">cunctarum quam sint subtilia percipe paucis.</p>
<p>primum animalia sunt iam partim tantula, corum</p>
<p>tertia pars nulla possit ratione videri.</p>
<p>horum intestinum quodvis quale esse putandumst!</p>
<p>quid cordis globus aut oculi? quid membra? quid artus?</p>
<p n="120">quantula sunt! quid praeterea primordia quaeque,</p>
<p>unde anima atque animi constet natura necessumst,</p>
<p>nonne vides quam sint subtilia quamque minuta?</p>
<p>praeterea quaecumque suo de corpore odorem</p>
<p>expirant acrem, panaces absinthia taetra</p>
<p n="125">habrotonique graves et tristia centaurea,</p>
<p>quorum unum quidvis leviter si forte duobus</p>
<p><gap desc="*" /></p>
<p>quin potius noscas rerum simulacra vagari</p>
<p>multa modis multis, nulla vi cassaque sensu?</p>
<p>Sed ne forte putes ea demum sola vagari,</p>
<p n="130">quae cumque ab rebus rerum simulacra recedunt,</p>
<p>sunt etiam quae sponte sua gignuntur et ipsa</p>
<p>constituuntur in hoc caelo, qui dicitur aer,</p>
<p>quae multis formata modis sublime feruntur,</p>
<p>ut nubes facile inter dum concrescere in alto</p>
<p n="135">cernimus et mundi speciem violare serenam</p>
<p>ara mulcentes motu; nam saepe Gigantum</p>
<p>ora volare videntur et umbram ducere late,</p>
<p>inter dum magni montes avolsaque saxa</p>
<p>montibus ante ire et solem succedere praeter,</p>
<p n="140">inde alios trahere atque inducere belua nimbos.</p>
<p>nec speciem mutare suam liquentia cessant</p>
<p>et cuiusque modi formarum vertere in oras.</p>
<milestone unit="card" n="143"/>
<p>Nunc ea quam facili et celeri ratione genantur</p>
<p>perpetuoque fluant ab rebus lapsaque cedant</p>
<p><gap desc="*" /></p>
<p n="145">semper enim summum quicquid de rebus abundat,</p>
<p>quod iaculentur. et hoc alias cum pervenit in res,</p>
<p>transit, ut in primis vestem; sed ubi aspera saxa</p>
<p>aut in materiam ligni pervenit, ibi iam</p>
<p>scinditur, ut nullum simulacrum reddere possit.</p>
<p n="150">at cum splendida quae constant opposta fuerunt</p>
<p>densaque, ut in primis speculum est, nihil accidit horum;</p>
<p>nam neque, uti vestem, possunt transire, neque autem</p>
<p>scindi; quam meminit levor praestare salutem.</p>
<p>qua propter fit ut hinc nobis simulacra redundent.</p>
<p n="155">et quamvis subito quovis in tempore quamque</p>
<p>rem contra speculum ponas, apparet imago;</p>
<p>perpetuo fluere ut noscas e corpore summo</p>
<p>texturas rerum tenuis tenuisque figuras.</p>
<p>ergo multa brevi spatio simulacra genuntur,</p>
<p n="160">ut merito celer his rebus dicatur origo.</p>
<p>et quasi multa brevi spatio summittere debet</p>
<p> lumina sol, ut perpetuo sint omnia plena,</p>
<p>sic ab rebus item simili ratione necessest</p>
<p>temporis in puncto rerum simulacra ferantur</p>
<p n="165">multa modis multis in cunctas undique partis;</p>
<p>quandoquidem speculum quo cumque obvertimus oris,</p>
<p>res ibi respondent simili forma atque colore.</p>
<p>Praeterea modo cum fuerit liquidissima caeli</p>
<p>tempestas, perquam subito fit turbida foede,</p>
<p n="170">undique uti tenebras omnis Acherunta rearis</p>
<p>liquisse et magnas caeli complesse cavernas.</p>
<p>usque adeo taetra nimborum nocte coorta</p>
<p>inpendent atrae Formidinis ora superne;</p>
<p>quorum quantula pars sit imago dicere nemost</p>
<p n="175">qui possit neque eam rationem reddere dictis.</p>
<milestone unit="card" n="176"/>
<p>Nunc age, quam celeri motu simulacra ferantur,</p>
<p>et quae mobilitas ollis tranantibus auras</p>
<p>reddita sit, longo spatio ut brevis hora teratur,</p>
<p>in quem quaeque locum diverso numine tendunt,</p>
<p n="180">suavidicis potius quam multis versibus edam;</p>
<p>parvus ut est cycni melior canor, ille gruum quam</p>
<p>clamor in aetheriis dispersus nubibus austri.</p>
<p>Principio persaepe levis res atque minutis</p>
<p>corporibus factas celeris licet esse videre.</p>
<p n="185">in quo iam genere est solis lux et vapor eius,</p>
<p>propterea quia sunt e primis facta minutis,</p>
<p>quae quasi cuduntur perque aris intervallum</p>
<p>non dubitant transire sequenti concita plaga;</p>
<p>suppeditatur enim confestim lumine lumen</p>
<p n="190">et quasi protelo stimulatur fulgere fulgur.</p>
<p>qua propter simulacra pari ratione necessest</p>
<p>inmemorabile per spatium transcurrere posse</p>
<p>temporis in puncto, primum quod parvola causa</p>
<p>est procul a tergo quae provehat atque propellat,</p>
<p n="195">quod super est, ubi tam volucri levitate ferantur,</p>
<p>deinde quod usque adeo textura praedita rara</p>
<p>mittuntur, facile ut quasvis penetrare queant res</p>
<p>et quasi permanare per aris intervallum.</p>
<milestone unit="card" n="199"/>
<p>Praeterea si quae penitus corpuscula rerum</p>
<p n="200">ex altoque foras mittuntur, solis uti lux</p>
<p>ac vapor, haec puncto cernuntur lapsa diei</p>
<p>per totum caeli spatium diffundere sese</p>
<p>perque volare mare ac terras caelumque rigare.</p>
<p>quid quae sunt igitur iam prima fronte parata,</p>
<p n="205">cum iaciuntur et emissum res nulla moratur?</p>
<p>quone vides citius debere et longius ire</p>
<p>multiplexque loci spatium transcurrere eodem</p>
<p>tempore quo solis pervolgant lumina caelum?</p>
<p>Hoc etiam in primis specimen verum esse videtur,</p>
<p n="210">quam celeri motu rerum simulacra ferantur,</p>
<p>quod simul ac primum sub diu splendor aquai</p>
<p>ponitur, extemplo caelo stellante serena</p>
<p>sidera respondent in aqua radiantia mundi.</p>
<p>iamne vides igitur quam puncto tempore imago</p>
<p n="215">aetheris ex oris in terrarum accidat oras?</p>
<p>quare etiam atque etiam mitti fateare necessest</p>
<milestone unit="card" n="217"/>
<p> corpora quae feriant oculos visumque lacessant.</p>
<p>perpetuoque fluunt certis ab rebus odores,</p>
<p>frigus ut a fluviis, calor ab sole, aestus ab undis</p>
<p n="220">aequoris, exesor moerorum litora circum,</p>
<p>nec variae cessant voces volitare per auras.</p>
<p>denique in os salsi venit umor saepe saporis,</p>
<p>cum mare versamur propter, dilutaque contra</p>
<p>cum tuimur misceri absinthia, tangit amaror.</p>
<p n="225">usque adeo omnibus ab rebus res quaeque fluenter</p>
<p>fertur et in cunctas dimittitur undique partis</p>
<p>nec mora nec requies interdatur ulla fluendi,</p>
<p>perpetuo quoniam sentimus et omnia semper</p>
<p>cernere odorari licet et sentire sonare.</p>
<milestone unit="card" n="230"/>
<p n="230">Praeterea quoniam manibus tractata figura</p>
<p>in tenebris quaedam cognoscitur esse eadem quae</p>
<p>cernitur in luce et claro candore, necessest</p>
<p>consimili causa tactum visumque moveri.</p>
<p>nunc igitur si quadratum temptamus et id nos</p>
<p n="235">commovet in tenebris, in luci quae poterit res</p>
<p>accidere ad speciem quadrata, nisi eius imago?</p>
<p>esse in imaginibus qua propter causa videtur</p>
<p>cernundi neque posse sine his res ulla videri.</p>
<p>Nunc ea quae dico rerum simulacra feruntur</p>
<p n="240">undique et in cunctas iaciuntur didita partis;</p>
<p>verum nos oculis quia solis cernere quimus,</p>
<p>propterea fit uti, speciem quo vertimus, omnes</p>
<p>res ibi eam contra feriant forma atque colore.</p>
<p>et quantum quaeque ab nobis res absit, imago</p>
<p n="245">efficit ut videamus et internoscere curat;</p>
<p>nam cum mittitur, extemplo protrudit agitque</p>
<p>ara qui inter se cumque est oculosque locatus,</p>
<p>isque ita per nostras acies perlabitur omnis</p>
<p>et quasi perterget pupillas atque ita transit.</p>
<p n="250">propterea fit uti videamus quam procul absit</p>
<p>res quaeque. et quanto plus aris ante agitatur</p>
<p>et nostros oculos perterget longior aura,</p>
<p>tam procul esse magis res quaeque remota videtur.</p>
<p>scilicet haec summe celeri ratione geruntur,</p>
<p n="255">quale sit ut videamus, et una quam procul absit.</p>
<p>Illud in his rebus minime mirabile habendumst,</p>
<p>cur, ea quae feriant oculos simulacra videri</p>
<p>singula cum nequeant, res ipsae perspiciantur.</p>
<p>ventus enim quoque paulatim cum verberat et cum</p>
<p n="260">acre fluit frigus, non privam quamque solemus</p>
<p>particulam venti sentire et frigoris eius,</p>
<p>sed magis unorsum, fierique perinde videmus</p>
<p>corpore tum plagas in nostro tam quam aliquae res</p>
<p>verberet atque sui det sensum corporis extra.</p>
<p n="265">praeterea lapidem digito cum tundimus, ipsum</p>
<p>tangimus extremum saxi summumque colorem</p>
<p>nec sentimus eum tactu, verum magis ipsam</p>
<p>duritiem penitus saxi sentimus in alto.</p>
<milestone unit="card" n="269"/>
<p>Nunc age, cur ultra speculum videatur imago</p>
<p n="270">percipe: nam certe penitus remmota videtur.</p>
<p>quod genus illa foris quae vere transpiciuntur,</p>
<p> ianua cum per se transpectum praebet apertum,</p>
<p>multa facitque foris ex aedibus ut videantur;</p>
<p>is quoque enim duplici geminoque fit are visus.</p>
<p n="275">primus enim citra postes tum cernitur ar,</p>
<p>inde fores ipsae dextra laevaque secuntur,</p>
<p>post extraria lux oculos perterget et ar</p>
<p>alter, et illa foris quae vere transpiciuntur.</p>
<p>sic ubi se primum speculi proiecit imago,</p>
<p n="280">dum venit ad nostras acies, protrudit agitque</p>
<p>ara qui inter se cumquest oculosque locatus,</p>
<p>et facit, ut prius hunc omnem sentire queamus</p>
<p>quam speculum; sed ubi [in] speculum quoque sensimus ipsum,</p>
<p>continuo a nobis in eum quae fertur imago</p>
<p n="285">pervenit, et nostros oculos reiecta revisit</p>
<p>atque alium prae se propellens ara volvit,</p>
<p>et facit ut prius hunc quam se videamus, eoque</p>
<p>distare ab speculo tantum semota videtur.</p>
<p>quare etiam atque etiam minime mirarier est par</p>
<p><gap desc="*" /></p>
<p n="290">illis quae reddunt speculorum ex aequore visum,</p>
<p>aribus binis quoniam res confit utraque.</p>
<p>Nunc ea quae nobis membrorum dextera pars est,</p>
<p>in speculis fit ut in laeva videatur eo quod</p>
<p>planitiem ad speculi veniens cum offendit imago,</p>
<p n="295">non convertitur incolumis, sed recta retrorsum</p>
<p>sic eliditur, ut siquis, prius arida quam sit</p>
<p>cretea persona, adlidat pilaeve trabive,</p>
<p>atque ea continuo rectam si fronte figuram</p>
<p>servet et elisam retro sese exprimat ipsa.</p>
<p n="300">fiet ut, ante oculus fuerit qui dexter, ut idem</p>
<p>nunc sit laevus et e laevo sit mutua dexter.</p>
<milestone unit="card" n="302"/>
<p>Fit quoque de speculo in speculum ut tradatur imago,</p>
<p>quinque etiam [aut] sex ut fieri simulacra surint.</p>
<p>nam quae cumque retro parte interiore latebunt,</p>
<p n="305">inde tamen, quamvis torte penitusque remota,</p>
<p>omnia per flexos aditus educta licebit</p>
<p>pluribus haec speculis videantur in aedibus esse.</p>
<p>usque adeo speculo in speculum translucet imago,</p>
<p>et cum laeva data est, fit rusum ut dextera fiat,</p>
<p n="310">inde retro rursum redit et convertit eodem.</p>
<p>Quin etiam quae cumque latuscula sunt speculorum</p>
<p>adsimili lateris flexura praedita nostri,</p>
<p>dextera ea propter nobis simulacra remittunt,</p>
<p>aut quia de speculo in speculum transfertur imago,</p>
<p n="315">inde ad nos elisa bis advolat, aut etiam quod</p>
<p>circum agitur, cum venit, imago propterea quod</p>
<p>flexa figura docet speculi convertier ad nos.</p>
<p>Indugredi porro pariter simulacra pedemque</p>
<p>ponere nobiscum credas gestumque imitari</p>
<p n="320">propterea quia, de speculi qua parte recedas,</p>
<p>continuo nequeunt illinc simulacra reverti;</p>
<p>omnia quandoquidem cogit natura referri</p>
<p>ac resilire ab rebus ad aequos reddita flexus.</p>
<p>Splendida porro oculi fugitant vitantque tueri.</p>
<p n="325"> sol etiam caecat, contra si tendere pergas,</p>
<p>propterea quia vis magnast ipsius et alte</p>
<p>ara per purum simulacra feruntur</p>
<p>et feriunt oculos turbantia composituras.</p>
<p>Praeterea splendor qui cumque est acer adurit</p>
<p n="330">saepe oculos ideo quod semina possidet ignis</p>
<p>multa, dolorem oculis quae gignunt insinuando.</p>
<p>lurida praeterea fiunt quae cumque tuentur</p>
<p>arquati, quia luroris de corpore eorum</p>
<p>semina multa fluunt simulacris obvia rerum,</p>
<p n="335">multaque sunt oculis in eorum denique mixta,</p>
<p>quae contage sua palloribus omnia pingunt.</p>
<milestone unit="card" n="337"/>
<p>E tenebris autem quae sunt in luce tuemur</p>
<p>propterea quia, cum propior caliginis ar</p>
<p>ater init oculos prior et possedit apertos,</p>
<p n="340">insequitur candens confestim lucidus ar,</p>
<p>qui quasi purgat eos ac nigras discutit umbras</p>
<p>aris illius; nam multis partibus hic est</p>
<p>mobilior multisque minutior et mage pollens.</p>
<p>qui simul atque vias oculorum luce replevit</p>
<p n="345">atque pate fecit, quas ante obsederat ar</p>
<p>&lt;ATER&gt;, continuo rerum simulacra secuntur,</p>
<p>quae sita sunt in luce, lacessuntque ut videamus.</p>
<p>quod contra facere in tenebris e luce nequimus</p>
<p>propterea quia posterior caliginis ar</p>
<p n="350">crassior insequitur, qui cuncta foramina complet</p>
<p>obsiditque vias oculorum, ne simulacra</p>
<p>possint ullarum rerum coniecta moveri.</p>
<p>Quadratasque procul turris cum cernimus urbis,</p>
<p>propterea fit uti videantur saepe rutundae,</p>
<p n="355">angulus optusus quia longe cernitur omnis</p>
<p>sive etiam potius non cernitur ac perit eius</p>
<p>plaga nec ad nostras acies perlabitur ictus,</p>
<p>ara per multum quia dum simulacra feruntur,</p>
<p>cogit hebescere eum crebris offensibus ar.</p>
<p n="360">hoc ubi suffugit sensum simul angulus omnis.</p>
<p>fit quasi ut ad turnum saxorum structa tuantur;</p>
<p>non tamen ut coram quae sunt vereque rutunda,</p>
<p>sed quasi adumbratim paulum simulata videntur.</p>
<p>Umbra videtur item nobis in sole moveri</p>
<p n="365">et vestigia nostra sequi gestumque imitari,</p>
<p>ara si credis privatum lumine posse</p>
<p>indugredi, motus hominum gestumque sequentem;</p>
<p>nam nihil esse potest aliud nisi lumine cassus</p>
<p>ar id quod nos umbram perhibere sumus.</p>
<p n="370">ni mirum, quia terra locis ex ordine certis</p>
<p>lumine privatur solis qua cumque meantes</p>
<p>officimus, repletur item quod liquimus eius,</p>
<p>propterea fit uti videatur, quae fuit umbra</p>
<p>corporis, e regione eadem nos usque secuta.</p>
<p n="375">semper enim nova se radiorum lumina fundunt</p>
<p>primaque dispereunt, quasi in ignem lana trahatur.</p>
<p>propterea facile et spoliatur lumine terra</p>
<p>et repletur item nigrasque sibi abluit umbras.</p>
<milestone unit="card" n="379"/>
<p>Nec tamen hic oculos falli concedimus hilum.</p>
<p n="380"> nam quo cumque loco sit lux atque umbra tueri</p>
<p>illorum est; eadem vero sint lumina necne,</p>
<p>umbraque quae fuit hic eadem nunc transeat illuc,</p>
<p>an potius fiat paulo quod diximus ante,</p>
<p>hoc animi demum ratio discernere debet,</p>
<p n="385">nec possunt oculi naturam noscere rerum.</p>
<p>proinde animi vitium hoc oculis adfingere noli.</p>
<p>Qua vehimur navi, fertur, cum stare videtur;</p>
<p>quae manet in statione, ea praeter creditur ire.</p>
<p>et fugere ad puppim colles campique videntur,</p>
<p n="390">quos agimus praeter navem velisque volamus.</p>
<p>Sidera cessare aetheriis adfixa cavernis</p>
<p>cuncta videntur, et adsiduo sunt omnia motu,</p>
<p>quandoquidem longos obitus exorta revisunt,</p>
<p>cum permensa suo sunt caelum corpore claro.</p>
<p n="395">solque pari ratione manere et luna videtur</p>
<p>in statione, ea quae ferri res indicat ipsa.</p>
<p>Exstantisque procul medio de gurgite montis</p>
<p>classibus inter quos liber patet exitus ingens,</p>
<p>insula coniunctis tamen ex his una videtur.</p>
<p n="400">atria versari et circum cursare columnae</p>
<p>usque adeo fit uti pueris videantur, ubi ipsi</p>
<p>desierunt verti, vix ut iam credere possint</p>
<p>non supra sese ruere omnia tecta minari.</p>
<p>Iamque rubrum tremulis iubar ignibus erigere alte</p>
<p n="405">cum coeptat natura supraque extollere montes,</p>
<p>quos tibi tum supra sol montis esse videtur</p>
<p>comminus ipse suo contingens fervidus igni,</p>
<p>vix absunt nobis missus bis mille sagittae,</p>
<p>vix etiam cursus quingentos saepe veruti;</p>
<p n="410">inter eos solemque iacent immania ponti</p>
<p>aequora substrata aetheriis ingentibus oris,</p>
<p>interiectaque sunt terrarum milia multa,</p>
<p>quae variae retinent gentes et saecla ferarum.</p>
<milestone unit="card" n="414"/>
<p>At coniectus aquae digitum non altior unum,</p>
<p n="415">qui lapides inter sistit per strata viarum,</p>
<p>despectum praebet sub terras inpete tanto,</p>
<p>a terris quantum caeli patet altus hiatus,</p>
<p>nubila despicere et caelum ut videare videre,</p>
<p>corpora mirande sub terras abdita caelo.</p>
<p n="420">Denique ubi in medio nobis ecus acer obhaesit</p>
<p>flumine et in rapidas amnis despeximus undas,</p>
<p>stantis equi corpus transversum ferre videtur</p>
<p>vis et in adversum flumen contrudere raptim,</p>
<p>et quo cumque oculos traiecimus omnia ferri</p>
<p n="425">et fluere adsimili nobis ratione videntur.</p>
<p>Porticus aequali quamvis est denique ductu</p>
<p>stansque in perpetuum paribus suffulta columnis,</p>
<p>longa tamen parte ab summa cum tota videtur,</p>
<p>paulatim trahit angusti fastigia coni,</p>
<p n="430">tecta solo iungens atque omnia dextera laevis</p>
<p>donec in obscurum coni conduxit acumen.</p>
<p>In pelago nautis ex undis ortus in undis</p>
<p>sol fit uti videatur obire et condere lumen;</p>
<p>quippe ubi nil aliud nisi aquam caelumque tuentur;</p>
<p n="435"> ne leviter credas labefactari undique sensus.</p>
<p>at maris ignaris in portu clauda videntur</p>
<p>navigia aplustris fractis obnitier undis.</p>
<p>nam quae cumque supra rorem salis edita pars est</p>
<p>remorum, recta est, et recta superne guberna;</p>
<p n="440">quae demersa liquore obeunt, refracta videntur</p>
<p>omnia converti sursumque supina reverti</p>
<p>et reflexa prope in summo fluitare liquore.</p>
<p>Raraque per caelum cum venti nubila portant</p>
<p>tempore nocturno, tum splendida signa videntur</p>
<p n="445">labier adversum nimbos atque ire superne</p>
<p>longe aliam in partem ac vera ratione feruntur</p>
<milestone unit="card" n="447"/>
<p>At si forte oculo manus uni subdita supter</p>
<p>pressit eum, quodam sensu fit uti videantur</p>
<p>omnia quae tuimur fieri tum bina tuendo,</p>
<p n="450">bina lucernarum florentia lumina flammis</p>
<p>binaque per totas aedis geminare supellex</p>
<p>et duplicis hominum facies et corpora bina.</p>
<p>Denique cum suavi devinxit membra sopore</p>
<p>somnus et in summa corpus iacet omne quiete,</p>
<p n="455">tum vigilare tamen nobis et membra movere</p>
<p>nostra videmur, et in noctis caligine caeca</p>
<p>cernere censemus solem lumenque diurnum,</p>
<p>conclusoque loco caelum mare flumina montis</p>
<p>mutare et campos pedibus transire videmur,</p>
<p n="460">et sonitus audire, severa silentia noctis</p>
<p>undique cum constent, et reddere dicta tacentes.</p>
<p>Cetera de genere hoc mirande multa videmus,</p>
<p>quae violare fidem quasi sensibus omnia quaerunt,</p>
<p>ne quiquam, quoniam pars horum maxima fallit</p>
<p n="465">propter opinatus animi, quos addimus ipsi,</p>
<p>pro visis ut sint quae non sunt sensibus visa;</p>
<p>nam nihil aegrius est quam res secernere apertas</p>
<p>ab dubiis, animus quas ab se protinus addit.</p>
<milestone unit="card" n="469"/>
<p>Denique nil sciri siquis putat, id quoque nescit</p>
<p n="470">an sciri possit, quoniam nil scire fatetur.</p>
<p>hunc igitur contra minuam contendere causam,</p>
<p>qui capite ipse suo in statuit vestigia sese.</p>
<p>et tamen hoc quoque uti concedam scire, at id ipsum</p>
<p>quaeram, cum in rebus veri nil viderit ante,</p>
<p n="475">unde sciat quid sit scire et nescire vicissim,</p>
<p>notitiam veri quae res falsique crearit</p>
<p>et dubium certo quae res differre probarit.</p>
<p>invenies primis ab sensibus esse creatam</p>
<p>notitiem veri neque sensus posse refelli.</p>
<p n="480">nam maiore fide debet reperirier illud,</p>
<p>sponte sua veris quod possit vincere falsa.</p>
<p>quid maiore fide porro quam sensus haberi</p>
<p>debet? an ab sensu falso ratio orta valebit</p>
<p>dicere eos contra, quae tota ab sensibus orta est?</p>
<p n="485">qui nisi sunt veri, ratio quoque falsa fit omnis.</p>
<p>An poterunt oculos aures reprehendere, an aures</p>
<p>tactus? an hunc porro tactum sapor arguet oris,</p>
<p>an confutabunt nares oculive revincent?</p>
<p>non, ut opinor, ita est. nam seorsum cuique potestas</p>
<p n="490"> divisast, sua vis cuiquest, ideoque necesse est</p>
<p>et quod molle sit et gelidum fervensve videre</p>
<p>et seorsum varios rerum sentire colores</p>
<p>et quae cumque coloribus sint coniuncta necessest.</p>
<p>seorsus item sapor oris habet vim, seorsus odores</p>
<p n="495">nascuntur, seorsum sonitus. ideoque necesse est</p>
<p>non possint alios alii convincere sensus.</p>
<p>nec porro poterunt ipsi reprehendere sese,</p>
<p>aequa fides quoniam debebit semper haberi.</p>
<p>proinde quod in quoquest his visum tempore, verumst.</p>
<milestone unit="card" n="500"/>
<p n="500">Et si non poterit ratio dissolvere causam,</p>
<p>cur ea quae fuerint iuxtim quadrata, procul sint</p>
<p>visa rutunda, tamen praestat rationis egentem</p>
<p>reddere mendose causas utriusque figurae,</p>
<p>quam manibus manifesta suis emittere quoquam</p>
<p n="505">et violare fidem primam et convellere tota</p>
<p>fundamenta quibus nixatur vita salusque.</p>
<p>non modo enim ratio ruat omnis, vita quoque ipsa</p>
<p>concidat extemplo, nisi credere sensibus ausis</p>
<p>praecipitisque locos vitare et cetera quae sint</p>
<p n="510">in genere hoc fugienda, sequi contraria quae sint.</p>
<p>illa tibi est igitur verborum copia cassa</p>
<p>omnis, quae contra sensus instructa paratast.</p>
<p>Denique ut in fabrica, si pravast regula prima,</p>
<p>normaque si fallax rectis regionibus exit,</p>
<p n="515">et libella aliqua si ex parti claudicat hilum,</p>
<p>omnia mendose fieri atque obstipa necessu est</p>
<p>prava cubantia prona supina atque absona tecta,</p>
<p>iam ruere ut quaedam videantur velle, ruantque</p>
<p>prodita iudiciis fallacibus omnia primis,</p>
<p n="520">sic igitur ratio tibi rerum prava necessest</p>
<p>falsaque sit, falsis quae cumque ab sensibus ortast.</p>
<milestone unit="card" n="522"/>
<p>Nunc alii sensus quo pacto quisque suam rem</p>
<p>sentiat, haud quaquam ratio scruposa relicta est.</p>
<p>Principio auditur sonus et vox omnis, in auris</p>
<p n="525">insinuata suo pepulere ubi corpore sensum.</p>
<p>corpoream quoque enim [vocem] constare fatendumst</p>
<p>et sonitum, quoniam possunt inpellere sensus.</p>
<p>Praeterea radit vox fauces saepe facitque</p>
<p>asperiora foras gradiens arteria clamor,</p>
<p n="530">quippe per angustum turba maiore coorta</p>
<p>ire foras ubi coeperunt primordia vocum.</p>
<p>scilicet expletis quoque ianua raditur oris.</p>
<p>haud igitur dubiumst quin voces verbaque constent</p>
<p>corporeis e principiis, ut laedere possint.</p>
<p n="535">nec te fallit item quid corporis auferat et quid</p>
<p>detrahat ex hominum nervis ac viribus ipsis</p>
<p>perpetuus sermo nigrai noctis ad umbram</p>
<p>aurorae perductus ab exoriente nitore,</p>
<p>praesertim si cum summost clamore profusus.</p>
<p n="540">ergo corpoream vocem constare necessest,</p>
<p>multa loquens quoniam amittit de corpore partem.</p>
<p>Asperitas autem vocis fit ab asperitate</p>
<p>principiorum et item levor levore creatur;</p>
<p>nec simili penetrant auris primordia forma,</p>
<p n="545"> cum tuba depresso graviter sub murmure mugit</p>
<p>et reboat raucum retro cita barbita bombum,</p>
<p>et [iam] Dauliades natae hortis ex Heliconis</p>
<p>cum liquidam tollunt lugubri voce querellam.</p>
<milestone unit="card" n="549"/>
<p>Hasce igitur penitus voces cum corpore nostro</p>
<p n="550">exprimimus rectoque foras emittimus ore,</p>
<p>mobilis articulat nervorum daedala lingua,</p>
<p>formaturaque labrorum pro parte figurat.</p>
<p>hoc ubi non longum spatiumst unde illa profecta</p>
<p>perveniat vox quaeque, necessest verba quoque ipsa</p>
<p n="555">plane exaudiri discernique articulatim;</p>
<p>servat enim formaturam servatque figuram.</p>
<p>at si inter positum spatium sit longius aequo,</p>
<p>ara per multum confundi verba necessest</p>
<p>et conturbari vocem, dum transvolat auras.</p>
<p n="560">ergo fit, sonitum ut possis sentire neque illam</p>
<p>internoscere, verborum sententia quae sit;</p>
<p>usque adeo confusa venit vox inque pedita.</p>
<p>Praeterea verbum saepe unum perciet auris</p>
<p>omnibus in populo missum praeconis ab ore.</p>
<p n="565">in multas igitur voces vox una repente</p>
<p>diffugit, in privas quoniam se dividit auris</p>
<p>obsignans formam verbis clarumque sonorem.</p>
<p>at quae pars vocum non auris incidit ipsas,</p>
<p>praeter lata perit frustra diffusa per auras.</p>
<p n="570">pars solidis adlisa locis reiecta sonorem</p>
<p>reddit et inter dum frustratur imagine verbi.</p>
<milestone unit="card" n="572"/>
<p>Quae bene cum videas, rationem reddere possis</p>
<p>tute tibi atque aliis, quo pacto per loca sola</p>
<p>saxa paris formas verborum ex ordine reddant.</p>
<p n="575">palantis comites com montis inter opacos</p>
<p>quaerimus et magna dispersos voce ciemus.</p>
<p>sex etiam aut septem loca vidi reddere vocis,</p>
<p>unam cum iaceres: ita colles collibus ipsi</p>
<p>verba repulsantes iterabant dicta referri.</p>
<p n="580">haec loca capripedes Satyros Nymphasque tenere</p>
<p>finitimi fingunt et Faunos esse locuntur,</p>
<p>quorum noctivago strepitu ludoque iocanti</p>
<p>adfirmant volgo taciturna silentia rumpi</p>
<p>chordarumque sonos fieri dulcisque querellas,</p>
<p n="585">tibia quas fundit digitis pulsata canentum,</p>
<p>et genus agricolum late sentiscere, quom Pan</p>
<p>pinea semiferi capitis velamina quassans</p>
<p>unco saepe labro calamos percurrit hiantis,</p>
<p>fistula silvestrem ne cesset fundere musam.</p>
<p n="590">cetera de genere hoc monstra ac portenta loquontur,</p>
<p>ne loca deserta ab divis quoque forte putentur</p>
<p>sola tenere. ideo iactant miracula dictis</p>
<p>aut aliqua ratione alia ducuntur, ut omne</p>
<p>humanum genus est avidum nimis auricularum.</p>
<milestone unit="card" n="595"/>
<p n="595">Quod super est, non est mirandum qua ratione,</p>
<p>per loca quae nequeunt oculi res cernere apertas,</p>
<p>haec loca per voces veniant aurisque lacessant,</p>
<p>conloquium clausis foribus quoque saepe videmus;</p>
<p>ni mirum quia vox per flexa foramina rerum</p>
<p n="600"> incolumis transire potest, simulacra renutant;</p>
<p>perscinduntur enim, nisi recta foramina tranant,</p>
<p>qualia sunt vitrei, species qua travolat omnis.</p>
<p>praeterea partis in cunctas dividitur vox,</p>
<p>ex aliis aliae quoniam gignuntur, ubi una</p>
<p n="605">dissuluit semel in multas exorta, quasi ignis</p>
<p>saepe solet scintilla suos se spargere in ignis.</p>
<p>ergo replentur loca vocibus abdita retro,</p>
<p>omnia quae circum fervunt sonituque cientur.</p>
<p>at simulacra viis derectis omnia tendunt,</p>
<p n="610">ut sunt missa semel; qua propter cernere nemo</p>
<p>saepe supra potis est, at voces accipere extra.</p>
<p>et tamen ipsa quoque haec, dum transit clausa [domorum></p>
<p>vox optunditur atque auris confusa penetrat</p>
<p>et sonitum potius quam verba audire videmur.</p>
<milestone unit="card" n="615"/>
<p n="615">Hoc, qui sentimus sucum, lingua atque palatum</p>
<p>plusculum habent in se rationis, plus operai.</p>
<p>principio sucum sentimus in ore, cibum cum</p>
<p>mandendo exprimimus, ceu plenam spongiam aquai</p>
<p>siquis forte manu premere ac siccare copit.</p>
<p n="620">inde quod exprimimus per caulas omne palati</p>
<p>diditur et rarae per flexa foramina linguae,</p>
<p>hoc ubi levia sunt manantis corpora suci,</p>
<p>suaviter attingunt et suaviter omnia tractant</p>
<p>umida linguai circum sudantia templa;</p>
<p n="625">at contra pungunt sensum lacerantque coorta,</p>
<p>quanto quaeque magis sunt asperitate repleta.</p>
<p>deinde voluptas est e suco fine palati;</p>
<p>cum vero deorsum per fauces praecipitavit,</p>
<p>nulla voluptas est, dum diditur omnis in artus;</p>
<p n="630">nec refert quicquam quo victu corpus alatur,</p>
<p>dum modo quod capias concoctum didere possis</p>
<p>artubus et stomachi tumidum servare tenorem.</p>
<p>Nunc aliis alius qui sit cibus ut videamus,</p>
<p>expediam, quareve, aliis quod triste et amarumst,</p>
<p n="635">hoc tamen esse aliis possit perdulce videri,</p>
<p>tantaque [in] his rebus distantia differitasque est,</p>
<p>ut quod aliis cibus est aliis fuat acre venenum;</p>
<p>est itaque ut serpens, hominis quae tacta salivis</p>
<p>disperit ac sese mandendo conficit ipsa.</p>
<p n="640">praeterea nobis veratrum est acre venenum,</p>
<p>at capris adipes et cocturnicibus auget.</p>
<p>id quibus ut fiat rebus cognoscere possis,</p>
<p>principio meminisse decet quae diximus ante,</p>
<p>semina multimodis in rebus mixta teneri.</p>
<p n="645">porro omnes quae cumque cibum capiunt animantes,</p>
<p>ut sunt dissimiles extrinsecus et generatim</p>
<p>extima membrorum circumcaesura corcet,</p>
<p>proinde et seminibus constant variantque figura.</p>
<p>semina cum porro distent, differre necessest</p>
<p n="650">intervalla viasque, foramina quae perhibemus,</p>
<p>omnibus in membris et in ore ipsoque palato.</p>
<p>esse minora igitur quaedam maioraque debent,</p>
<p>esse triquetra aliis, aliis quadrata necessest,</p>
<p>multa rutunda, modis multis multangula quaedam.</p>
<p n="655"> namque figurarum ratio ut motusque reposcunt,</p>
<p>proinde foraminibus debent differe figurae</p>
<p>et variare viae proinde ac textura corcet.</p>
<p>hoc ubi quod suave est aliis aliis fit amarum,</p>
<p>illi, cui suave est, levissima corpora debent</p>
<p n="660">contractabiliter caulas intrare palati,</p>
<p>at contra quibus est eadem res intus acerba,</p>
<p>aspera ni mirum penetrant hamataque fauces.</p>
<p>nunc facile est ex his rebus cognoscere quaeque.</p>
<p>quippe ubi cui febris bili superante coorta est</p>
<p n="665">aut alia ratione aliquast vis excita morbi,</p>
<p>perturbatur ibi iam totum corpus et omnes</p>
<p>commutantur ibi positurae principiorum;</p>
<p>fit prius ad sensum [ut] quae corpora conveniebant</p>
<p>nunc non conveniant, et cetera sint magis apta,</p>
<p n="670">quae penetrata queunt sensum progignere acerbum;</p>
<p>utraque enim sunt in mellis commixta sapore;</p>
<p>id quod iam supera tibi saepe ostendimus ante.</p>
<milestone unit="card" n="673"/>
<p>Nunc age, quo pacto naris adiectus odoris</p>
<p>tangat agam. primum res multas esse necessest</p>
<p n="675">unde fluens volvat varius se fluctus odorum,</p>
<p>et fluere et mitti volgo spargique putandumst;</p>
<p>verum aliis alius magis est animantibus aptus,</p>
<p>dissimilis propter formas. ideoque per auras</p>
<p>mellis apes quamvis longe ducuntur odore,</p>
<p n="680">volturiique cadaveribus; tum fissa ferarum</p>
<p>ungula quo tulerit gressum promissa canum vis</p>
<p>ducit, et humanum longe praesentit odorem</p>
<p>Romulidarum arcis servator, candidus anser.</p>
<p>sic aliis alius nidor datus ad sua quemque</p>
<p n="685">pabula ducit et a taetro resilire veneno</p>
<p>cogit, eoque modo servantur saecla ferarum.</p>
<p>Hic odor ipse igitur, naris qui cumque lacessit,</p>
<p>est alio ut possit permitti longius alter;</p>
<p>sed tamen haud quisquam tam longe fertur eorum</p>
<p n="690">quam sonitus, quam vox, mitto iam dicere quam res</p>
<p>quae feriunt oculorum acies visumque lacessunt.</p>
<p>errabundus enim tarde venit ac perit ante</p>
<p>paulatim facilis distractus in aris auras;</p>
<p>ex alto primum quia vix emittitur ex re;</p>
<p n="695">nam penitus fluere atque recedere rebus odores</p>
<p>significat quod fracta magis redolere videntur</p>
<p>omnia, quod contrita, quod igni conlabefacta.</p>
<p>deinde videre licet maioribus esse creatum</p>
<p>principiis quam vox, quoniam per saxea saepta</p>
<p n="700">non penetrat, qua vox volgo sonitusque feruntur.</p>
<p>quare etiam quod olet non tam facile esse videbis</p>
<p>investigare in qua sit regione locatum;</p>
<p>refrigescit enim cunctando plaga per auras</p>
<p>nec calida ad sensum decurrunt nuntia rerum.</p>
<p n="705">errant saepe canes itaque et vestigia quaerunt.</p>
<p>Nec tamen hoc solis in odoribus atque saporum</p>
<p>in generest, sed item species rerum atque colores</p>
<p>non ita conveniunt ad sensus omnibus omnes,</p>
<p>ut non sint aliis quaedam magis acria visu.</p>
<p n="710"> quin etiam gallum noctem explaudentibus alis</p>
<p>auroram clara consuetum voce vocare,</p>
<p>noenu queunt rapidi contra constare leones</p>
<p>inque tueri: ita continuo meminere fugai.</p>
<p>ni mirum quia sunt gallorum in corpore quaedam</p>
<p n="715">semina, quae cum sunt oculis inmissa leonum,</p>
<p>pupillas interfodiunt acremque dolorem</p>
<p>praebent, ut nequeant contra durare feroces,</p>
<p>cum tamen haec nostras acies nil laedere possint,</p>
<p>aut quia non penetrant aut quod penetrantibus illis</p>
<p n="720">exitus ex oculis liber datur, in remorando</p>
<p>laedere ne possint ex ulla lumina parte.</p>
<milestone unit="card" n="722"/>
<p>Nunc age, quae moveant animum res accipe, et unde</p>
<p>quae veniunt veniant in mentem percipe paucis.</p>
<p>principio hoc dico, rerum simulacra vagari</p>
<p n="725">multa modis multis in cunctas undique partis</p>
<p>tenvia, quae facile inter se iunguntur in auris,</p>
<p>obvia cum veniunt, ut aranea bratteaque auri.</p>
<p>quippe etenim multo magis haec sunt tenvia textu</p>
<p>quam quae percipiunt oculos visumque lacessunt,</p>
<p n="730">corporis haec quoniam penetrant per rara cientque</p>
<p>tenvem animi naturam intus sensumque lacessunt.</p>
<p>Centauros itaque et Scyllarum membra videmus</p>
<p>Cerbereasque canum facies simulacraque eorum</p>
<p>quorum morte obita tellus amplectitur ossa;</p>
<p n="735">omnigenus quoniam passim simulacra feruntur,</p>
<p>partim sponte sua quae fiunt are in ipso,</p>
<p>partim quae variis ab rebus cumque recedunt</p>
<p>et quae confiunt ex horum facta figuris.</p>
<p>nam certe ex vivo Centauri non fit imago,</p>
<p n="740">nulla fuit quoniam talis natura animata;</p>
<p>verum ubi equi atque hominis casu convenit imago,</p>
<p>haerescit facile extemplo, quod diximus ante,</p>
<p>propter subtilem naturam et tenvia texta.</p>
<p>cetera de genere hoc eadem ratione creantur.</p>
<p n="745">quae cum mobiliter summa levitate feruntur,</p>
<p>ut prius ostendi, facile uno commovet ictu</p>
<p>quae libet una animum nobis subtilis imago;</p>
<p>tenvis enim mens est et mire mobilis ipsa.</p>
<p>haec fieri ut memoro, facile hinc cognoscere possis.</p>
<p n="750">quatinus hoc simile est illi, quod mente videmus</p>
<p>atque oculis, simili fieri ratione necessest.</p>
<p>Nunc igitur docui quoniam me forte leonum</p>
<p>cernere per simulacra, oculos quae cumque lacessunt,</p>
<p>scire licet mentem simili ratione moveri</p>
<p n="755">per simulacra leonum [et] cetera quae videt aeque</p>
<p>nec minus atque oculi, nisi quod mage tenvia cernit.</p>
<p>nec ratione alia, cum somnus membra profudit,</p>
<p>mens animi vigilat, nisi quod simulacra lacessunt</p>
<p>haec eadem nostros animos quae cum vigilamus,</p>
<p n="760">usque adeo, certe ut videamur cernere eum quem</p>
<p>rellicta vita iam mors et terra potitast.</p>
<p>hoc ideo fieri cogit natura, quod omnes</p>
<p>corporis offecti sensus per membra quiescunt</p>
<p>nec possunt falsum veris convincere rebus.</p>
<p n="765"> praeterea meminisse iacet languetque sopore,</p>
<p>nec dissentit eum mortis letique potitum</p>
<p>iam pridem, quem mens vivom se cernere credit.</p>
<p>quod super est, non est mirum simulacra moveri</p>
<p>bracchiaque in numerum iactare et cetera membra;</p>
<p n="770">nam fit ut in somnis facere hoc videatur imago.</p>
<p>quippe, ubi prima perit alioque est altera nata</p>
<p>inde statu, prior hic gestum mutasse videtur.</p>
<p>scilicet id fieri celeri ratione putandumst:</p>
<p>tanta est mobilitas et rerum copia tanta</p>
<p n="775">tantaque sensibili quovis est tempore in uno</p>
<p>copia particularum, ut possit suppeditare.</p>
<milestone unit="card" n="777"/>
<p>Multaque in his rebus quaeruntur multaque nobis</p>
<p>clarandumst, plane si res exponere avemus.</p>
<p>quaeritur in primis quare, quod cuique libido</p>
<p n="780">venerit, extemplo mens cogitet eius id ipsum.</p>
<p>anne voluntatem nostram simulacra tuentur</p>
<p>et simul ac volumus nobis occurrit imago,</p>
<p>si mare, si terram cordist, si denique caelum?</p>
<p>conventus hominum, pompam, convivia, pugnas,</p>
<p n="785">omnia sub verbone creat natura paratque?</p>
<p>cum praesertim aliis eadem in regione locoque</p>
<p>longe dissimilis animus res cogitet omnis.</p>
<p>quid porro, in numerum procedere cum simulacra</p>
<p>cernimus in somnis et mollia membra movere,</p>
<p n="790">mollia mobiliter cum alternis bracchia mittunt</p>
<p>et repetunt oculis gestum pede convenienti?</p>
<p>scilicet arte madent simulacra et docta vagantur,</p>
<p>nocturno facere ut possint in tempore ludos.</p>
<p>an magis illud erit verum? quia tempore in uno,</p>
<p n="795">cum sentimus, id est cum vox emittitur una,</p>
<p>tempora multa latent, ratio quae comperit esse,</p>
<p>propterea fit uti quovis in tempore quaeque</p>
<p>praesto sint simulacra locis in quisque parata.</p>
<p>tanta est mobilitas et rerum copia tanta.</p>
<p n="800">hoc ubi prima perit alioque est altera nata</p>
<p>inde statu, prior hic gestum mutasse videtur.</p>
<p>et quia tenvia sunt, nisi quae contendit, acute</p>
<p>cernere non potis est animus; proinde omnia quae sunt</p>
<p>praeterea pereunt, nisi quae ex se[se] ipse paravit.</p>
<p n="805">ipse parat sese porro speratque futurum</p>
<p>ut videat quod consequitur rem quamque: fit ergo.</p>
<p>nonne vides oculos etiam, cum tenvia quae sunt</p>
<p>[praeterea pereunt, nisi quae ex se ipse paravit]</p>
<p>cernere coeperunt, contendere se atque parare,</p>
<p n="810">nec sine eo fieri posse ut cernamus acute?</p>
<p>et tamen in rebus quoque apertis noscere possis,</p>
<p>si non advertas animum, proinde esse quasi omni</p>
<p>tempore semotum fuerit longeque remotum.</p>
<p>cur igitur mirumst, animus si cetera perdit</p>
<p n="815">praeter quam quibus est in rebus deditus ipse?</p>
<p>deinde adopinamur de signis maxima parvis</p>
<p>ac nos in fraudem induimus frustraminis ipsi.</p>
<p>Fit quoque ut inter dum non suppeditetur imago</p>
<p>eiusdem generis, sed femina quae fuit ante,</p>
<p n="820"> in manibus vir uti factus videatur adesse,</p>
<p>aut alia ex alia facies aetasque sequatur.</p>
<p>quod ne miremur sopor atque oblivia curant.</p>
<milestone unit="card" n="823"/>
<p>Illud in his rebus vitium vehementer inesse</p>
<p>effugere errorem vitareque praemetuenter,</p>
<p n="825">lumina ne facias oculorum clara creata,</p>
<p>prospicere ut possimus, et ut proferre queamus</p>
<p>proceros passus, ideo fastigia posse</p>
<p>surarum ac feminum pedibus fundata plicari,</p>
<p>bracchia tum porro validis ex apta lacertis</p>
<p n="830">esse manusque datas utraque [ex] parte ministras,</p>
<p>ut facere ad vitam possemus quae foret usus.</p>
<p>cetera de genere hoc inter quae cumque pretantur,</p>
<p>omnia perversa praepostera sunt ratione,</p>
<p>nil ideo quoniam natumst in corpore ut uti</p>
<p n="835">possemus, sed quod natumst id procreat usum.</p>
<p>nec fuit ante videre oculorum lumina nata,</p>
<p>nec dictis orare prius quam lingua creatast,</p>
<p>sed potius longe linguae praecessit origo</p>
<p>sermonem multoque creatae sunt prius aures</p>
<p n="840">quam sonus est auditus, et omnia denique membra</p>
<p>ante fuere, ut opinor, eorum quam foret usus;</p>
<p>haud igitur potuere utendi crescere causa.</p>
<p>at contra conferre manu certamina pugnae</p>
<p>et lacerare artus foedareque membra cruore</p>
<p n="845">ante fuit multo quam lucida tela volarent,</p>
<p>et volnus vitare prius natura cogit</p>
<p>quam daret obiectum parmai laeva per artem.</p>
<p>scilicet et fessum corpus mandare quieti</p>
<p>multo antiquius est quam lecti mollia strata,</p>
<p n="850">et sedare sitim prius est quam pocula natum.</p>
<p>haec igitur possunt utendi cognita causa</p>
<p>credier, ex usu quae sunt vitaque reperta.</p>
<p>illa quidem seorsum sunt omnia, quae prius ipsa</p>
<p>nata dedere suae post notitiam utilitatis.</p>
<p n="855">quo genere in primis sensus et membra videmus;</p>
<p>quare etiam atque etiam procul est ut credere possis</p>
<p>utilitatis ob officium potuisse creari.</p>
<milestone unit="card" n="858"/>
<p>Illud item non est mirandum, corporis ipsa</p>
<p>quod natura cibum quaerit cuiusque animantis.</p>
<p n="860">quippe etenim fluere atque recedere corpora rebus</p>
<p>multa modis multis docui, sed plurima debent</p>
<p>ex animalibus; [quae] quia sunt exercita motu,</p>
<p>multa per os exhalantur, cum languida anhelant,</p>
<p>multaque per sudorem ex alto pressa feruntur.</p>
<p n="865">his igitur rebus rarescit corpus et omnis</p>
<p>subruitur natura, dolor quam consequitur rem.</p>
<p>propterea capitur cibus, ut suffulciat artus</p>
<p>et recreet vires inter datus, atque patentem</p>
<p>per membra ac venas ut amorem opturet edendi.</p>
<p n="870">umor item discedit in omnia quae loca cumque</p>
<p>poscunt umorem; glomerataque multa vaporis</p>
<p>corpora, quae stomacho praebent incendia nostro,</p>
<p>dissupat adveniens liquor ac restinguit ut ignem,</p>
<p>urere ne possit calor amplius aridus artus.</p>
<p n="875"> sic igitur tibi anhela sitis de corpore nostro</p>
<p>abluitur, sic expletur ieiuna cupido.</p>
<milestone unit="card" n="877"/>
<p>Nunc qui fiat uti passus proferre queamus,</p>
<p>cum volumus, quareque datum sit membra movere</p>
<p>et quae res tantum hoc oneris protrudere nostri</p>
<p n="880">corporis insuerit, dicam: tu percipe dicta.</p>
<p>dico animo nostro primum simulacra meandi</p>
<p>accidere atque animum pulsare, ut diximus ante.</p>
<p>inde voluntas fit; neque enim facere incipit ullam</p>
<p>rem quisquam, [quam] mens providit quid velit ante.</p>
<p n="885">id quod providet, illius rei constat imago,</p>
<p>ergo animus cum sese ita commovet ut velit ire</p>
<p>inque gredi, ferit extemplo quae in corpore toto</p>
<p>per membra atque artus animai dissita vis est;</p>
<p>et facilest factu, quoniam coniuncta tenetur.</p>
<p n="890">inde ea proporro corpus ferit, atque ita tota</p>
<p>paulatim moles protruditur atque movetur.</p>
<p>praeterea tum rarescit quoque corpus et ar,</p>
<p>scilicet ut debet qui semper mobilis extat,</p>
<p>per patefacta venit penetratque foramina largus,</p>
<p n="895">et dispargitur ad partis ita quasque minutas</p>
<p>corporis. hic igitur rebus fit utrimque duabus,</p>
<p>corpus ut ac navis velis ventoque feratur.</p>
<p>nec tamen illud in his rebus mirabile constat,</p>
<p>tantula quod tantum corpus corpuscula possunt</p>
<p n="900">contorquere et onus totum convertere nostrum;</p>
<p>quippe etenim ventus subtili corpore tenvis</p>
<p>trudit agens magnam magno molimine navem</p>
<p>et manus una regit quanto vis impete euntem</p>
<p>atque gubernaclum contorquet quo libet unum,</p>
<p n="905">multaque per trocleas et tympana pondere magno</p>
<p>commovet atque levi sustollit machina nisu.</p>
<milestone unit="card" n="907"/>
<p>Nunc quibus ille modis somnus per membra quietem</p>
<p>inriget atque animi curas e pectore solvat,</p>
<p>suavidicis potius quom multis versibus edam,</p>
<p n="910">parvus ut est cycni melior canor, ille gruum quam</p>
<p>clamor in aetheriis dispersus nubibus austri.</p>
<p>tu mihi da tenuis auris animumque sagacem,</p>
<p>ne fieri negites quae dicam posse retroque</p>
<p>vera repulsanti discedas pectore dicta,</p>
<p n="915">tutemet in culpa cum sis neque cernere possis.</p>
<p>Principio somnus fit ubi est distracta per artus</p>
<p>vis animae partimque foras eiecta recessit</p>
<p>et partim contrusa magis concessit in altum;</p>
<p>dissoluuntur enim tum demum membra fluuntque.</p>
<p n="920">nam dubium non est, animai quin opera sit</p>
<p>sensus hic in nobis, quem cum sopor inpedit esse,</p>
<p>tum nobis animam perturbatam esse putandumst</p>
<p>eiectamque foras, non omnem; namque iaceret</p>
<p>aeterno corpus perfusum frigore leti.</p>
<p n="925">quippe ubi nulla latens animai pars remaneret</p>
<p>in membris, cinere ut multa latet obrutus ignis,</p>
<p>unde reconflari sensus per membra repente</p>
<p>possit, ut ex igni caeco consurgere flamma?</p>
<milestone unit="card" n="929"/>
<p>Sed quibus haec rebus novitas confiat et unde</p>
<p n="930"> perturbari anima et corpus languescere possit,</p>
<p>expediam: tu fac ne ventis verba profundam.</p>
<p>Principio externa corpus de parte necessum est,</p>
<p>ariis quoniam vicinum tangitur auris,</p>
<p>tundier atque eius crebro pulsarier ictu,</p>
<p n="935">proptereaque fere res omnes aut corio sunt</p>
<p>aut etiam conchis aut callo aut cortice tectae.</p>
<p>interiorem etiam partem spirantibus ar</p>
<p>verberat hic idem, cum ducitur atque reflatur.</p>
<p>quare utrimque secus cum corpus vapulet et cum</p>
<p n="940">perveniant plagae per parva foramina nobis</p>
<p>corporis ad primas partis elementaque prima,</p>
<p>fit quasi paulatim nobis per membra ruina.</p>
<p>conturbantur enim positurae principiorum</p>
<p>corporis atque animi. fit uti pars inde animai</p>
<p n="945">eliciatur et introrsum pars abdita cedat,</p>
<p>pars etiam distracta per artus non queat esse</p>
<p>coniuncta inter se neque motu mutua fungi;</p>
<p>inter enim saepit coetus natura viasque.</p>
<p>ergo sensus abit mutatis motibus alte.</p>
<p n="950">et quoniam non est quasi quod suffulciat artus,</p>
<p>debile fit corpus languescuntque omnia membra,</p>
<p>bracchia palpebraeque cadunt poplitesque cubanti</p>
<p>saepe tamen summittuntur virisque resolvunt.</p>
<p>Deinde cibum sequitur somnus, quia, quae facit ar,</p>
<p n="955">haec eadem cibus, in venas dum diditur omnis,</p>
<p>efficit. et multo sopor ille gravissimus exstat,</p>
<p>quem satur aut lassus capias, quia plurima tum se</p>
<p>corpora conturbant magno contusa labore.</p>
<p>fit ratione eadem coniectus parte animai</p>
<p n="960">altior atque foras eiectus largior eius,</p>
<p>et divisior inter se ac distractior intus.</p>
<milestone unit="card" n="962"/>
<p>Et quo quisque fere studio devinctus adhaeret</p>
<p>aut quibus in rebus multum sumus ante morati</p>
<p>atque in ea ratione fuit contenta magis mens,</p>
<p n="965">in somnis eadem plerumque videmur obire:</p>
<p>causidici causas agere et componere leges,</p>
<p>induperatores pugnare ac proelia obire,</p>
<p>nautae contractum cum ventis degere bellum,</p>
<p>nos agere hoc autem et naturam quaerere rerum</p>
<p n="970">semper et inventam patriis exponere chartis.</p>
<p>cetera sic studia atque artes plerumque videntur</p>
<p>in somnis animos hominum frustrata tenere.</p>
<p>et qui cumque dies multos ex ordine ludis</p>
<p>adsiduas dederunt operas, plerumque videmus,</p>
<p n="975">cum iam destiterunt ea sensibus usurpare,</p>
<p>relicuas tamen esse vias in mente patentis,</p>
<p>qua possint eadem rerum simulacra venire;</p>
<p>per multos itaque illa dies eadem obversantur</p>
<p>ante oculos, etiam vigilantes ut videantur</p>
<p n="980">cernere saltantis et mollia membra moventis</p>
<p>et citharae liquidum carmen chordasque loquentis</p>
<p>auribus accipere et consessum cernere eundem</p>
<p>scenaique simul varios splendere decores.</p>
<p>usque adeo magni refert studium atque voluntas,</p>
<p n="985"> et quibus in rebus consuerint esse operati</p>
<p>non homines solum sed vero animalia cuncta.</p>
<p>quippe videbis equos fortis, cum membra iacebunt,</p>
<p>in somnis sudare tamen spirareque semper</p>
<p>et quasi de palma summas contendere viris</p>
<p n="990">aut quasi carceribus patefactis [edere voces></p>
<p>venantumque canes in molli saepe quiete</p>
<p>iactant crura tamen subito vocisque repente</p>
<p>mittunt et crebro redducunt naribus auras.</p>
<p>ut vestigia si teneant inventa ferarum,</p>
<p n="995">expergefactique secuntur inania saepe</p>
<p>cervorum simulacra, fugae quasi dedita cernant,</p>
<p>donec discussis redeant erroribus ad se.</p>
<p>at consueta domi catulorum blanda propago</p>
<p>discutere et corpus de terra corripere instant,</p>
<p n="1000">[iactant crura tamen subito vocisque repente</p>
<p>mittunt et crebro redducunt naribus auras</p>
<p>ut vestigia si teneant inventa ferarum</p>
<p>expergefactique secuntur inania saepe]</p>
<p>proinde quasi ignotas facies atque ora tuantur.</p>
<p n="1005">et quo quaeque magis sunt aspera seminiorum,</p>
<p>tam magis in somnis eadem saevire necessust.</p>
<p>at variae fugiunt volucres pinnisque repente</p>
<p>sollicitant divom nocturno tempore lucos,</p>
<p>accipitres somno in leni si proelia pugnas</p>
<p n="1010">edere sunt persectantes visaeque volantes.</p>
<p>porro hominum mentes, magnis quae motibus edunt</p>
<p>magna, itidem saepe in somnis faciuntque geruntque,</p>
<p>reges expugnant, capiuntur, proelia miscent,</p>
<p>tollunt clamorem, quasi si iugulentur ibidem.</p>
<p n="1015">multi depugnant gemitusque doloribus edunt</p>
<p>et quasi pantherae morsu saevive leonis</p>
<p>mandantur, magnis clamoribus omnia complent.</p>
<p>multi de magnis per somnum rebus loquuntur</p>
<p>indicioque sui facti persaepe fuere.</p>
<p n="1020">multi mortem obeunt. multi, de montibus altis</p>
<p>ut quasi praecipitent ad terram corpore toto,</p>
<p>exterruntur et ex somno quasi mentibus capti</p>
<p>vix ad se redeunt permoti corporis aestu.</p>
<p>flumen item sitiens aut fontem propter amoenum</p>
<p n="1025">adsidet et totum prope faucibus occupat amnem.</p>
<p>puri saepe lacum propter si ac dolia curta</p>
<p>somno devincti credunt se extollere vestem,</p>
<p>totius umorem saccatum corporis fundunt,</p>
<p>cum Babylonica magnifico splendore rigantur.</p>
<p n="1030">tum quibus aetatis freta primitus insinuatur</p>
<p>semen, ubi ipsa dies membris matura creavit,</p>
<p>conveniunt simulacra foris e corpore quoque,</p>
<p>nuntia praeclari voltus pulchrique coloris,</p>
<p>qui ciet inritans loca turgida semine multo,</p>
<p n="1035">ut quasi transactis saepe omnibus rebus profundant</p>
<p>fluminis ingentis fluctus vestemque cruentent.</p>
<milestone unit="card" n="1037"/>
<p>Sollicitatur id [in] nobis, quod diximus ante,</p>
<p>semen, adulta aetas cum primum roborat artus.</p>
<p>namque alias aliud res commovet atque lacessit;</p>
<p n="1040"> ex homine humanum semen ciet una hominis vis.</p>
<p>quod simul atque suis eiectum sedibus exit,</p>
<p>per membra atque artus decedit corpore toto,</p>
<p>in loca conveniens nervorum certa cietque</p>
<p>continuo partis genitalis corporis ipsas.</p>
<p n="1045">inritata tument loca semine fitque voluntas</p>
<p>eicere id quo se contendit dira lubido,</p>
<p>[incitat inritans loca turgida semine multo]</p>
<p>idque petit corpus, mens unde est saucia amore;</p>
<p>namque omnes plerumque cadunt in vulnus et illam</p>
<p n="1050">emicat in partem sanguis, unde icimur ictu,</p>
<p>et si comminus est, hostem ruber occupat umor.</p>
<p>sic igitur Veneris qui telis accipit ictus,</p>
<p>sive puer membris muliebribus hunc iaculatur</p>
<p>seu mulier toto iactans e corpore amorem,</p>
<p n="1055">unde feritur, eo tendit gestitque coire</p>
<p>t iacere umorem in corpus de corpore ductum;</p>
<p>namque voluptatem praesagit muta cupido.</p>
<milestone unit="card" n="1058"/>
<p>Haec Venus est nobis; hinc autemst nomen Amoris,</p>
<p>hinc illaec primum Veneris dulcedinis in cor</p>
<p n="1060">stillavit gutta et successit frigida cura;</p>
<p>nam si abest quod ames, praesto simulacra tamen sunt</p>
<p>illius et nomen dulce obversatur ad auris.</p>
<p>sed fugitare decet simulacra et pabula amoris</p>
<p>absterrere sibi atque alio convertere mentem</p>
<p n="1065">et iacere umorem coniectum in corpora quaeque</p>
<p>nec retinere semel conversum unius amore</p>
<p>et servare sibi curam certumque dolorem;</p>
<p>ulcus enim vivescit et inveterascit alendo</p>
<p>inque dies gliscit furor atque aerumna gravescit,</p>
<p n="1070">si non prima novis conturbes volnera plagis</p>
<p>volgivagaque vagus Venere ante recentia cures</p>
<p>aut alio possis animi traducere motus.</p>
<milestone unit="card" n="1073"/>
<p>Nec Veneris fructu caret is qui vitat amorem,</p>
<p>sed potius quae sunt sine poena commoda sumit;</p>
<p n="1075">nam certe purast sanis magis inde voluptas</p>
<p>quam miseris; etenim potiundi tempore in ipso</p>
<p>fluctuat incertis erroribus ardor amantum</p>
<p>nec constat quid primum oculis manibusque fruantur.</p>
<p>quod petiere, premunt arte faciuntque dolorem</p>
<p n="1080">corporis et dentes inlidunt saepe labellis</p>
<p>osculaque adfigunt, quia non est pura voluptas</p>
<p>et stimuli subsunt, qui instigant laedere id ipsum,</p>
<p>quod cumque est, rabies unde illaec germina surgunt.</p>
<p>sed leviter poenas frangit Venus inter amorem</p>
<p n="1085">blandaque refrenat morsus admixta voluptas.</p>
<p>namque in eo spes est, unde est ardoris origo,</p>
<p>restingui quoque posse ab eodem corpore flammam.</p>
<p>quod fieri contra totum natura repugnat;</p>
<p>unaque res haec est, cuius quam plurima habemus,</p>
<p n="1090">tam magis ardescit dira cuppedine pectus.</p>
<p>nam cibus atque umor membris adsumitur intus;</p>
<p>quae quoniam certas possunt obsidere partis,</p>
<p>hoc facile expletur laticum frugumque cupido.</p>
<p>ex hominis vero facie pulchroque colore</p>
<p n="1095"> nil datur in corpus praeter simulacra fruendum</p>
<p>tenvia; quae vento spes raptast saepe misella.</p>
<p>ut bibere in somnis sitiens quom quaerit et umor</p>
<p>non datur, ardorem qui membris stinguere possit,</p>
<p>sed laticum simulacra petit frustraque laborat</p>
<p n="1100">in medioque sitit torrenti flumine potans,</p>
<p>sic in amore Venus simulacris ludit amantis,</p>
<p>nec satiare queunt spectando corpora coram</p>
<p>nec manibus quicquam teneris abradere membris</p>
<p>possunt errantes incerti corpore toto.</p>
<p n="1105">denique cum membris conlatis flore fruuntur</p>
<p>aetatis, iam cum praesagit gaudia corpus</p>
<p>atque in eost Venus ut muliebria conserat arva,</p>
<p>adfigunt avide corpus iunguntque salivas</p>
<p>oris et inspirant pressantes dentibus ora,</p>
<p n="1110">ne quiquam, quoniam nihil inde abradere possunt</p>
<p>nec penetrare et abire in corpus corpore toto;</p>
<p>nam facere inter dum velle et certare videntur.</p>
<p>usque adeo cupide in Veneris compagibus haerent,</p>
<p>membra voluptatis dum vi labefacta liquescunt.</p>
<p n="1115">tandem ubi se erupit nervis coniecta cupido,</p>
<p>parva fit ardoris violenti pausa parumper.</p>
<p>inde redit rabies eadem et furor ille revisit,</p>
<p>cum sibi quod cupiant ipsi contingere quaerunt,</p>
<p>nec reperire malum id possunt quae machina vincat.</p>
<p n="1120">usque adeo incerti tabescunt volnere caeco.</p>
<milestone unit="card" n="1121"/>
<p>Adde quod absumunt viris pereuntque labore,</p>
<p>adde quod alterius sub nutu degitur aetas,</p>
<p>languent officia atque aegrotat fama vacillans.</p>
<p>labitur interea res et Babylonia fiunt</p>
<p n="1125">unguenta et pulchra in pedibus Sicyonia rident,</p>
<p>scilicet et grandes viridi cum luce zmaragdi</p>
<p>auro includuntur teriturque thalassina vestis</p>
<p>adsidue et Veneris sudorem exercita potat.</p>
<p>et bene parta patrum fiunt anademata, mitrae,</p>
<p n="1130">inter dum in pallam atque Alidensia Ciaque vertunt.</p>
<p>eximia veste et victu convivia, ludi,</p>
<p>pocula crebra, unguenta, coronae, serta parantur,</p>
<p>ne quiquam, quoniam medio de fonte leporum</p>
<p>surgit amari aliquid, quod in ipsis floribus angat,</p>
<p n="1135">aut cum conscius ipse animus se forte remordet</p>
<p>desidiose agere aetatem lustrisque perire,</p>
<p>aut quod in ambiguo verbum iaculata reliquit,</p>
<p>quod cupido adfixum cordi vivescit ut ignis,</p>
<p>aut nimium iactare oculos aliumve tueri</p>
<p n="1140">quod putat in voltuque videt vestigia risus.</p>
<milestone unit="card" n="1141"/>
<p>Atque in amore mala haec proprio summeque secundo</p>
<p>inveniuntur; in adverso vero atque inopi sunt,</p>
<p>prendere quae possis oculorum lumine operto.</p>
<p>innumerabilia; ut melius vigilare sit ante,</p>
<p n="1145">qua docui ratione, cavereque, ne inliciaris.</p>
<p>nam vitare, plagas in amoris ne iaciamur,</p>
<p>non ita difficile est quam captum retibus ipsis</p>
<p>exire et validos Veneris perrumpere nodos.</p>
<p>et tamen implicitus quoque possis inque peditus</p>
<p n="1150"> effugere infestum, nisi tute tibi obvius obstes</p>
<p>et praetermittas animi vitia omnia primum</p>
<p>aut quae corporis sunt eius, quam praepetis ac vis.</p>
<p>nam faciunt homines plerumque cupidine caeci</p>
<p>et tribuunt ea quae non sunt his commoda vere.</p>
<p n="1155">multimodis igitur pravas turpisque videmus</p>
<p>esse in deliciis summoque in honore vigere.</p>
<p>atque alios alii inrident Veneremque suadent</p>
<p>ut placent, quoniam foedo adflictentur amore,</p>
<p>nec sua respiciunt miseri mala maxima saepe.</p>
<p n="1160">nigra melichrus est, inmunda et fetida acosmos,</p>
<p>caesia Palladium, nervosa et lignea dorcas,</p>
<p>parvula, pumilio, chariton mia, tota merum sal,</p>
<p>magna atque inmanis cataplexis plenaque honoris.</p>
<p>balba loqui non quit, traulizi, muta pudens est;</p>
<p n="1165">at flagrans, odiosa, loquacula Lampadium fit.</p>
<p>ischnon eromenion tum fit, cum vivere non quit</p>
<p>prae macie; rhadine verost iam mortua tussi.</p>
<p>at nimia et mammosa Ceres est ipsa ab Iaccho,</p>
<p>simula Silena ac Saturast, labeosa philema.</p>
<p n="1170">cetera de genere hoc longum est si dicere coner.</p>
<p>sed tamen esto iam quantovis oris honore,</p>
<p>cui Veneris membris vis omnibus exoriatur;</p>
<p>nempe aliae quoque sunt; nempe hac sine viximus ante;</p>
<p>nempe eadem facit et scimus facere omnia turpi</p>
<p n="1175">et miseram taetris se suffit odoribus ipsa,</p>
<p>quam famulae longe fugitant furtimque cachinnant.</p>
<p>at lacrimans exclusus amator limina saepe</p>
<p>floribus et sertis operit postisque superbos</p>
<p>unguit amaracino et foribus miser oscula figit;</p>
<p n="1180">quem si iam ammissum venientem offenderit aura</p>
<p>una modo, causas abeundi quaerat honestas</p>
<p>et meditata diu cadat alte sumpta querella</p>
<p>stultitiaque ibi se damnet, tribuisse quod illi</p>
<p>plus videat quam mortali concedere par est.</p>
<p n="1185">nec Veneres nostras hoc fallit; quo magis ipsae</p>
<p>omnia summo opere hos vitae poscaenia celant,</p>
<p>quos retinere volunt adstrictosque esse in amore,</p>
<p>ne quiquam, quoniam tu animo tamen omnia possis</p>
<p>protrahere in lucem atque omnis inquirere risus</p>
<p n="1190">et, si bello animost et non odiosa, vicissim</p>
<p>praetermittere [et] humanis concedere rebus.</p>
<milestone unit="card" n="1192"/>
<p>Nec mulier semper ficto suspirat amore,</p>
<p>quae conplexa viri corpus cum corpore iungit</p>
<p>et tenet adsuctis umectans oscula labris;</p>
<p n="1195">nam facit ex animo saepe et communia quaerens</p>
<p>gaudia sollicitat spatium decurrere amoris.</p>
<p>nec ratione alia volucres armenta feraeque</p>
<p>et pecudes et equae maribus subsidere possent,</p>
<p>si non, ipsa quod illarum subat, ardet abundans</p>
<p n="1200">natura et Venerem salientum laeta retractat.</p>
<p>nonne vides etiam quos mutua saepe voluptas</p>
<p>vinxit, ut in vinclis communibus excrucientur,</p>
<p>in triviis cum saepe canes discedere aventis</p>
<p>divorsi cupide summis ex viribus tendunt,</p>
<p n="1205"> quom interea validis Veneris compagibus haerent?</p>
<p>quod facerent numquam, nisi mutua gaudia nossent,</p>
<p>quae iacere in fraudem possent vinctosque tenere.</p>
<p>quare etiam atque etiam, ut dico, est communis voluptas.</p>
<milestone unit="card" n="1209"/>
<p>Et commiscendo quom semine forte virilem</p>
<p n="1210">femina vim vicit subita vi corripuitque,</p>
<p>tum similes matrum materno semine fiunt,</p>
<p>ut patribus patrio. sed quos utriusque figurae</p>
<p>esse vides, iuxtim miscentes vulta parentum,</p>
<p>corpore de patrio et materno sanguine crescunt,</p>
<p n="1215">semina cum Veneris stimulis excita per artus</p>
<p>obvia conflixit conspirans mutuus ardor,</p>
<p>et neque utrum superavit eorum nec superatumst.</p>
<p>fit quoque ut inter dum similes existere avorum</p>
<p>possint et referant proavorum saepe figuras,</p>
<p n="1220">propterea quia multa modis primordia multis</p>
<p>mixta suo celant in corpore saepe parentis,</p>
<p>quae patribus patres tradunt a stirpe profecta.</p>
<p>inde Venus varia producit sorte figuras,</p>
<p>maiorumque refert voltus vocesque comasque;</p>
<p n="1225">quandoquidem nihilo magis haec [de] semine certo</p>
<p>fiunt quam facies et corpora membraque nobis.</p>
<p>et muliebre oritur patrio de semine saeclum</p>
<p>maternoque mares existunt corpore creti;</p>
<p>semper enim partus duplici de semine constat,</p>
<p n="1230">atque utri similest magis id quod cumque creatur,</p>
<p>eius habet plus parte aequa; quod cernere possis,</p>
<p>sive virum suboles sivest muliebris origo.</p>
<milestone unit="card" n="1233"/>
<p>Nec divina satum genitalem numina cuiquam</p>
<p>absterrent, pater a gnatis ne dulcibus umquam</p>
<p n="1235">appelletur et ut sterili Venere exigat aevom;</p>
<p>quod plerumque putant et multo sanguine maesti</p>
<p>conspergunt aras adolentque altaria donis,</p>
<p>ut gravidas reddant uxores semine largo;</p>
<p>ne quiquam divom numen sortisque fatigant;</p>
<p n="1240">nam steriles nimium crasso sunt semine partim,</p>
<p>et liquido praeter iustum tenuique vicissim.</p>
<p>tenve locis quia non potis est adfigere adhaesum,</p>
<p>liquitur extemplo et revocatum cedit abortu.</p>
<p>crassius hinc porro quoniam concretius aequo</p>
<p n="1245">mittitur, aut non tam prolixo provolat ictu</p>
<p>aut penetrare locos aeque nequit aut penetratum</p>
<p>aegre admiscetur muliebri semine semen.</p>
<p>nam multum harmoniae Veneris differre videntur.</p>
<p>atque alias alii complent magis ex aliisque</p>
<p n="1250">succipiunt aliae pondus magis inque gravescunt.</p>
<p>et multae steriles Hymenaeis ante fuerunt</p>
<p>pluribus et nactae post sunt tamen unde puellos</p>
<p>suscipere et partu possent ditescere dulci.</p>
<p>et quibus ante domi fecundae saepe nequissent</p>
<p n="1255">uxoris parere, inventast illis quoque compar</p>
<p>natura, ut possent gnatis munire senectam.</p>
<p>usque adeo magni refert, ut semina possint</p>
<p>seminibus commisceri genitaliter apta</p>
<p>crassaque conveniant liquidis et liquida crassis.</p>
<p n="1260"> atque in eo refert quo victu vita colatur;</p>
<p>namque aliis rebus concrescunt semina membris</p>
<p>atque aliis extenvantur tabentque vicissim.</p>
<p>et quibus ipsa modis tractetur blanda voluptas.</p>
<p>id quoque permagni refert; nam more ferarum</p>
<p n="1265">quadrupedumque magis ritu plerumque putantur</p>
<p>concipere uxores, quia sic loca sumere possunt</p>
<p>pectoribus positis sublatis semina lumbis.</p>
<p>nec molles opus sunt motus uxoribus hilum.</p>
<p>nam mulier prohibet se concipere atque repugnat,</p>
<p n="1270">clunibus ipsa viri Venerem si laeta retractat</p>
<p>atque exossato ciet omni pectore fluctus;</p>
<p>eicit enim sulcum recta regione viaque</p>
<p>vomeris atque locis avertit seminis ictum.</p>
<p>idque sua causa consuerunt scorta moveri,</p>
<p n="1275">ne complerentur crebro gravidaeque iacerent,</p>
<p>et simul ipsa viris Venus ut concinnior esset;</p>
<p>coniugibus quod nil nostris opus esse videtur.</p>
<milestone unit="card" n="1278"/>
<p>Nec divinitus inter dum Venerisque sagittis</p>
<p>deteriore fit ut forma muliercula ametur;</p>
<p n="1280">nam facit ipsa suis inter dum femina factis</p>
<p>morigerisque modis et munde corpore culto,</p>
<p>ut facile insuescat secum [te] degere vitam.</p>
<p>quod super est, consuetudo concinnat amorem;</p>
<p>nam leviter quamvis quod crebro tunditur ictu,</p>
<p n="1285">vincitur in longo spatio tamen atque labascit.</p>
<p>nonne vides etiam guttas in saxa cadentis</p>
<p>umoris longo in spatio pertundere saxa?</p>
</div1>
<div1 type="book" n="5">
<head>Liber Quintus</head>
<milestone unit="card" n="1"/>
<p>Quis potis est dignum pollenti pectore carmen</p>
<p>condere pro rerum maiestate hisque repertis?</p>
<p>quisve valet verbis tantum, qui fingere laudes</p>
<p>pro meritis eius possit, qui talia nobis</p>
<p n="5">pectore parta suo quaesitaque praemia liquit?</p>
<p>nemo, ut opinor, erit mortali corpore cretus.</p>
<p>nam si, ut ipsa petit maiestas cognita rerum,</p>
<p>dicendum est, deus ille fuit, deus, inclyte Memmi,</p>
<p>qui princeps vitae rationem invenit eam quae</p>
<p n="10">nunc appellatur sapientia, quique per artem</p>
<p>fluctibus et tantis vitam tantisque tenebris</p>
<p>in tam tranquillo et tam clara luce locavit.</p>
<p>confer enim divina aliorum antiqua reperta.</p>
<p>namque Ceres fertur fruges Liberque liquoris</p>
<p n="15">vitigeni laticem mortalibus instituisse;</p>
<p>cum tamen his posset sine rebus vita manere,</p>
<p>ut fama est aliquas etiam nunc vivere gentis.</p>
<p>at bene non poterat sine puro pectore vivi;</p>
<p>quo magis hic merito nobis deus esse videtur,</p>
<p n="20">ex quo nunc etiam per magnas didita gentis</p>
<p>dulcia permulcent animos solacia vitae.</p>
<p>Herculis antistare autem si facta putabis,</p>
<p>longius a vera multo ratione ferere.</p>
<p>quid Nemeaeus enim nobis nunc magnus hiatus</p>
<p n="25">ille leonis obesset et horrens Arcadius sus,</p>
<p>tanto opere officerent nobis Stymphala colentes?</p>
<p>denique quid Cretae taurus Lernaeaque pestis</p>
<p>hydra venenatis posset vallata colubris?</p>
<p>quidve tripectora tergemini vis Geryonai</p>
<p n="30">et Diomedis equi spirantes naribus ignem</p>
<p>Thracia Bistoniasque plagas atque Ismara propter</p>
<p>aureaque Hesperidum servans fulgentia mala,</p>
<p>asper, acerba tuens, immani corpore serpens</p>
<p>arboris amplexus stirpes? quid denique obesset</p>
<p n="35">propter Atlanteum litus pelagique severa,</p>
<p>quo neque noster adit quisquam nec barbarus audet?</p>
<p>cetera de genere hoc quae sunt portenta perempta,</p>
<p>si non victa forent, quid tandem viva nocerent?</p>
<p>nil, ut opinor: ita ad satiatem terra ferarum</p>
<p n="40">nunc etiam scatit et trepido terrore repleta est</p>
<p>per nemora ac montes magnos silvasque profundas;</p>
<p>quae loca vitandi plerumque est nostra potestas.</p>
<p>at nisi purgatumst pectus, quae proelia nobis</p>
<p>atque pericula tumst ingratis insinuandum!</p>
<p n="45">quantae tum scindunt hominem cuppedinis acres</p>
<p>sollicitum curae quantique perinde timores!</p>
<p>quidve superbia spurcitia ac petulantia? quantas</p>
<p>efficiunt clades! quid luxus desidiaeque?</p>
<p>haec igitur qui cuncta subegerit ex animoque</p>
<p n="50">expulerit dictis, non armis, nonne decebit</p>
<p>hunc hominem numero divom dignarier esse?</p>
<p>cum bene praesertim multa ac divinitus ipsis</p>
<p>iam mortalibus e divis dare dicta suerit</p>
<p>atque omnem rerum naturam pandere dictis.</p>
<milestone unit="card" n="55"/>
<p n="55">Cuius ego ingressus vestigia dum rationes</p>
<p>persequor ac doceo dictis, quo quaeque creata</p>
<p>foedere sint, in eo quam sit durare necessum</p>
<p>nec validas valeant aevi rescindere leges,</p>
<p>quo genere in primis animi natura reperta est</p>
<p n="60">nativo primum consistere corpore creta,</p>
<p>nec posse incolumem magnum durare per aevum,</p>
<p>sed simulacra solere in somnis fallere mentem,</p>
<p>cernere cum videamur eum quem vita reliquit,</p>
<p>quod super est, nunc huc rationis detulit ordo,</p>
<p n="65">ut mihi mortali consistere corpore mundum</p>
<p>nativomque simul ratio reddunda sit esse;</p>
<p>et quibus ille modis congressus materiai</p>
<p>fundarit terram caelum mare sidera solem</p>
<p>lunaique globum; tum quae tellure animantes</p>
<p n="70">extiterint, et quae nullo sint tempore natae;</p>
<p>quove modo genus humanum variante loquella</p>
<p>coeperit inter se vesci per nomina rerum;</p>
<p>et quibus ille modis divom metus insinuarit</p>
<p>pectora, terrarum qui in orbi sancta tuetur</p>
<p n="75">fana lacus lucos aras simulacraque divom.</p>
<p>praeterea solis cursus lunaeque meatus</p>
<p>expediam qua vi flectat natura gubernans;</p>
<p>ne forte haec inter caelum terramque reamur</p>
<p>libera sponte sua cursus lustrare perennis,</p>
<p n="80">morigera ad fruges augendas atque animantis,</p>
<p>neve aliqua divom volvi ratione putemus.</p>
<p>nam bene qui didicere deos securum agere aevom,</p>
<p>si tamen interea mirantur qua ratione</p>
<p>quaeque geri possint, praesertim rebus in illis</p>
<p n="85">quae supera caput aetheriis cernuntur in oris,</p>
<p>rursus in antiquas referuntur religiones</p>
<p>et dominos acris adsciscunt, omnia posse</p>
<p>quos miseri credunt, ignari quid queat esse,</p>
<p>quid nequeat, finita potestas denique cuique</p>
<p n="90">qua nam sit ratione atque alte terminus haerens.</p>
<milestone unit="card" n="91"/>
<p>Quod super est, ne te in promissis plura moremur,</p>
<p>principio maria ac terras caelumque tuere;</p>
<p>quorum naturam triplicem, tria corpora, Memmi,</p>
<p>tris species tam dissimilis, tria talia texta,</p>
<p n="95">una dies dabit exitio, multosque per annos</p>
<p>sustentata ruet moles et machina mundi.</p>
<p>nec me animi fallit quam res nova miraque menti</p>
<p>accidat exitium caeli terraeque futurum,</p>
<p>et quam difficile id mihi sit pervincere dictis;</p>
<p n="100">ut fit ubi insolitam rem adportes auribus ante</p>
<p>nec tamen hanc possis oculorum subdere visu</p>
<p>nec iacere indu manus, via qua munita fidei</p>
<p>proxima fert humanum in pectus templaque mentis.</p>
<p>sed tamen effabor. dictis dabit ipsa fidem res</p>
<p n="105">forsitan et graviter terrarum motibus ortis</p>
<p>omnia conquassari in parvo tempore cernes.</p>
<p>quod procul a nobis flectat fortuna gubernans,</p>
<p>et ratio potius quam res persuadeat ipsa</p>
<p> succidere horrisono posse omnia victa fragore.</p>
<milestone unit="card" n="110"/>
<p n="110">Qua prius adgrediar quam de re fundere fata</p>
<p>sanctius et multo certa ratione magis quam</p>
<p>Pythia quae tripode a Phoebi lauroque profatur,</p>
<p>multa tibi expediam doctis solacia dictis;</p>
<p>religione refrenatus ne forte rearis</p>
<p n="115">terras et solem et caelum, mare sidera lunam,</p>
<p>corpore divino debere aeterna manere,</p>
<p>proptereaque putes ritu par esse Gigantum</p>
<p>pendere eos poenas inmani pro scelere omnis,</p>
<p>qui ratione sua disturbent moenia mundi</p>
<p n="120">praeclarumque velint caeli restinguere solem</p>
<p>inmortalia mortali sermone notantes;</p>
<p>quae procul usque adeo divino a numine distent</p>
<p>inque deum numero quae sint indigna videri,</p>
<p>notitiam potius praebere ut posse putentur</p>
<p n="125">quid sit vitali motu sensuque remotum.</p>
<p>quippe etenim non est, cum quovis corpore ut esse</p>
<p>posse animi natura putetur consiliumque.</p>
<p>sicut in aethere non arbor, non aequore salso</p>
<p>nubes esse queunt neque pisces vivere in arvis</p>
<p n="130">nec cruor in lignis neque saxis sucus inesse,</p>
<p>certum ac dispositumst ubi quicquid crescat et insit,</p>
<p>sic animi natura nequit sine corpore oriri</p>
<p>sola neque a nervis et sanguine longius esse.</p>
<p>quod si posset enim, multo prius ipsa animi vis</p>
<p n="135">in capite aut umeris aut imis calcibus esse</p>
<p>posset et innasci quavis in parte soleret,</p>
<p>tandem in eodem homine atque in eodem vase manere.</p>
<p>quod quoniam nostro quoque constat corpore certum</p>
<p>dispositumque videtur ubi esse et crescere possit</p>
<p n="140">seorsum anima atque animus, tanto magis infitiandum</p>
<p>totum posse extra corpus formamque animalem</p>
<p>putribus in glebis terrarum aut solis in igni</p>
<p>aut in aqua durare aut altis aetheris oris.</p>
<p>haud igitur constant divino praedita sensu,</p>
<p n="145">quandoquidem nequeunt vitaliter esse animata.</p>
<milestone unit="card" n="146"/>
<p>Illud item non est ut possis credere, sedes</p>
<p>esse deum sanctas in mundi partibus ullis.</p>
<p>tenvis enim natura deum longeque remota</p>
<p>sensibus ab nostris animi vix mente videtur;</p>
<p n="150">quae quoniam manuum tactum suffugit et ictum,</p>
<p>tactile nil nobis quod sit contingere debet;</p>
<p>tangere enim non quit quod tangi non licet ipsum.</p>
<p>quare etiam sedes quoque nostris sedibus esse</p>
<p>dissimiles debent, tenues de corpore eorum;</p>
<p n="155">quae tibi posterius largo sermone probabo.</p>
<p>Dicere porro hominum causa voluisse parare</p>
<p>praeclaram mundi naturam proptereaque</p>
<p>adlaudabile opus divom laudare decere</p>
<p>aeternumque putare atque inmortale futurum,</p>
<p n="160">nec fas esse, deum quod sit ratione vetusta</p>
<p>gentibus humanis fundatum perpetuo aevo,</p>
<p>sollicitare suis ulla vi ex sedibus umquam</p>
<p>nec verbis vexare et ab imo evertere summa,</p>
<p> cetera de genere hoc adfingere et addere, Memmi,</p>
<p n="165">desiperest. quid enim inmortalibus atque beatis</p>
<p>gratia nostra queat largirier emolumenti,</p>
<p>ut nostra quicquam causa gerere adgrediantur?</p>
<p>quidve novi potuit tanto post ante quietos</p>
<p>inlicere ut cuperent vitam mutare priorem?</p>
<p n="170">nam gaudere novis rebus debere videtur</p>
<p>cui veteres obsunt; sed cui nihil accidit aegri</p>
<p>tempore in ante acto, cum pulchre degeret aevom,</p>
<p>quid potuit novitatis amorem accendere tali?</p>
<p>quidve mali fuerat nobis non esse creatis?</p>
<p n="175">an, credo, in tenebris vita ac maerore iacebat,</p>
<p>donec diluxit rerum genitalis origo?</p>
<p>natus enim debet qui cumque est velle manere</p>
<p>in vita, donec retinebit blanda voluptas;</p>
<p>qui numquam vero vitae gustavit amorem</p>
<p n="180">nec fuit in numero, quid obest non esse creatum?</p>
<p>exemplum porro gignundis rebus et ipsa</p>
<p>notities hominum divis unde insita primum est,</p>
<p>quid vellent facere ut scirent animoque viderent,</p>
<p>quove modost umquam vis cognita principiorum</p>
<p n="185">quidque inter sese permutato ordine possent.</p>
<p>si non ipsa dedit speciem natura creandi?</p>
<p>namque ita multa modis multis primordia rerum</p>
<p>ex infinito iam tempore percita plagis</p>
<p>ponderibusque suis consuerunt concita ferri</p>
<p n="190">omnimodisque coire atque omnia pertemptare,</p>
<p>quae cumque inter se possint congressa creare,</p>
<p>ut non sit mirum, si in talis disposituras</p>
<p>deciderunt quoque et in talis venere meatus,</p>
<p>qualibus haec rerum geritur nunc summa novando.</p>
<milestone unit="card" n="195"/>
<p n="195">Quod [si] iam rerum ignorem primordia quae sint,</p>
<p>hoc tamen ex ipsis caeli rationibus ausim</p>
<p>confirmare aliisque ex rebus reddere multis,</p>
<p>nequaquam nobis divinitus esse paratam</p>
<p>naturam rerum: tanta stat praedita culpa.</p>
<p n="200">principio quantum caeli tegit impetus ingens,</p>
<p>inde avidam partem montes silvaeque ferarum</p>
<p>possedere, tenent rupes vastaeque paludes</p>
<p>et mare, quod late terrarum distinet oras.</p>
<p>inde duas porro prope partis fervidus ardor</p>
<p n="205">adsiduusque geli casus mortalibus aufert.</p>
<p>quod super est arvi, tamen id natura sua vi</p>
<p>sentibus obducat, ni vis humana resistat</p>
<p>vitai causa valido consueta bidenti</p>
<p>ingemere et terram pressis proscindere aratris.</p>
<p n="210">si non fecundas vertentes vomere glebas</p>
<p>terraique solum subigentes cimus ad ortus.</p>
<p>sponte sua nequeant liquidas existere in auras.</p>
<p>et tamen inter dum magno quaesita labore</p>
<p>cum iam per terras frondent atque omnia florent,</p>
<p n="215">aut nimiis torret fervoribus aetherius sol</p>
<p>aut subiti peremunt imbris gelidaeque pruinae</p>
<p>flabraque ventorum violento turbine vexant.</p>
<p>praeterea genus horriferum natura ferarum</p>
<p> humanae genti infestum terraque marique</p>
<p n="220">cur alit atque auget? cur anni tempora morbos</p>
<p>adportant? quare mors inmatura vagatur?</p>
<p>tum porro puer, ut saevis proiectus ab undis</p>
<p>navita, nudus humi iacet infans indigus omni</p>
<p>vitali auxilio, cum primum in luminis oras</p>
<p n="225">nixibus ex alvo matris natura profudit,</p>
<p>vagituque locum lugubri complet, ut aequumst</p>
<p>cui tantum in vita restet transire malorum.</p>
<p>at variae crescunt pecudes armenta feraeque</p>
<p>nec crepitacillis opus est nec cuiquam adhibendast</p>
<p n="230">almae nutricis blanda atque infracta loquella</p>
<p>nec varias quaerunt vestes pro tempore caeli,</p>
<p>denique non armis opus est, non moenibus altis,</p>
<p>qui sua tutentur, quando omnibus omnia large</p>
<p>tellus ipsa parit naturaque daedala rerum.</p>
<milestone unit="card" n="235"/>
<p n="235">Principio quoniam terrai corpus et umor</p>
<p>aurarumque leves animae calidique vapores,</p>
<p>e quibus haec rerum consistere summa videtur,</p>
<p>omnia nativo ac mortali corpore constant,</p>
<p>debet eodem omnis mundi natura putari.</p>
<p n="240">quippe etenim, quorum partis et membra videmus</p>
<p>corpore nativo mortalibus esse figuris,</p>
<p>haec eadem ferme mortalia cernimus esse</p>
<p>et nativa simul. qua propter maxima mundi</p>
<p>cum videam membra ac partis consumpta regigni,</p>
<p n="245">scire licet caeli quoque item terraeque fuisse</p>
<p>principiale aliquod tempus clademque futuram.</p>
<p>Illud in his rebus ne corripuisse rearis</p>
<p>me mihi, quod terram atque ignem mortalia sumpsi</p>
<p>esse neque umorem dubitavi aurasque perire</p>
<p n="250">atque eadem gigni rursusque augescere dixi.</p>
<p>principio pars terrai non nulla, perusta</p>
<p>solibus adsiduis, multa pulsata pedum vi,</p>
<p>pulveris exhalat nebulam nubesque volantis,</p>
<p>quas validi toto dispergunt are venti.</p>
<p n="255">pars etiam glebarum ad diluviem revocatur</p>
<p>imbribus et ripas radentia flumina rodunt.</p>
<p>praeterea pro parte sua, quod cumque alit auget,</p>
<p>redditur; et quoniam dubio procul esse videtur</p>
<p>omniparens eadem rerum commune sepulcrum.</p>
<p n="260">ergo terra tibi libatur et aucta recrescit.</p>
<milestone unit="card" n="261"/>
<p>Quod super est, umore novo mare flumina fontes</p>
<p>semper abundare et latices manare perennis</p>
<p>nil opus est verbis: magnus decursus aquarum</p>
<p>undique declarat. sed primum quicquid aquai</p>
<p n="265">tollitur in summaque fit ut nihil umor abundet,</p>
<p>partim quod validi verrentes aequora venti</p>
<p>deminuunt radiisque retexens aetherius sol,</p>
<p>partim quod supter per terras diditur omnis;</p>
<p>percolatur enim virus retroque remanat</p>
<p n="270">materies umoris et ad caput amnibus omnis</p>
<p>convenit, inde super terras fluit agmine dulci</p>
<p>qua via secta semel liquido pede detulit undas.</p>
<milestone unit="card" n="273"/>
<p>Ara nunc igitur dicam, qui corpore toto</p>
<p> innumerabiliter privas mutatur in horas.</p>
<p n="275">semper enim, quod cumque fluit de rebus, id omne</p>
<p>aris in magnum fertur mare; qui nisi contra</p>
<p>corpora retribuat rebus recreetque fluentis,</p>
<p>omnia iam resoluta forent et in ara versa.</p>
<p>haut igitur cessat gigni de rebus et in res</p>
<p n="280">reccidere, adsidue quoniam fluere omnia constat.</p>
<milestone unit="card" n="281"/>
<p>Largus item liquidi fons luminis, aetherius sol,</p>
<p>inrigat adsidue caelum candore recenti</p>
<p>suppeditatque novo confestim lumine lumen.</p>
<p>nam primum quicquid fulgoris disperit ei,</p>
<p n="285">quo cumque accidit. id licet hinc cognoscere possis,</p>
<p>quod simul ac primum nubes succedere soli</p>
<p>coepere et radios inter quasi rumpere lucis,</p>
<p>extemplo inferior pars horum disperit omnis</p>
<p>terraque inumbratur qua nimbi cumque feruntur;</p>
<p n="290">ut noscas splendore novo res semper egere</p>
<p>et primum iactum fulgoris quemque perire</p>
<p>nec ratione alia res posse in sole videri,</p>
<p>perpetuo ni suppeditet lucis caput ipsum.</p>
<p>quin etiam nocturna tibi, terrestria quae sunt,</p>
<p n="295">lumina, pendentes lychni claraeque coruscis</p>
<p>fulguribus pingues multa caligine taedae</p>
<p>consimili properant ratione, ardore ministro,</p>
<p>suppeditare novom lumen, tremere ignibus instant,</p>
<p>instant, nec loca lux inter quasi rupta relinquit:</p>
<p n="300">usque adeo properanter ab omnibus ignibus ei</p>
<p>exitium celeri celeratur origine flammae.</p>
<p>sic igitur solem lunam stellasque putandum</p>
<p>ex alio atque alio lucem iactare subortu</p>
<p>et primum quicquid flammarum perdere semper,</p>
<p n="305">inviolabilia haec ne credas forte vigere.</p>
<milestone unit="card" n="306"/>
<p>Denique non lapides quoque vinci cernis ab aevo,</p>
<p>non altas turris ruere et putrescere saxa,</p>
<p>non delubra deum simulacraque fessa fatisci</p>
<p>nec sanctum numen fati protollere finis</p>
<p n="310">posse neque adversus naturae foedera niti?</p>
<p>denique non monimenta virum dilapsa videmus,</p>
<p>[quaerere proporro, sibi cumque senescere credas,]</p>
<p>non ruere avolsos silices a montibus altis</p>
<p>nec validas aevi vires perferre patique</p>
<p n="315">finiti? neque enim caderent avolsa repente,</p>
<p>ex infinito quae tempore pertolerassent</p>
<p>omnia tormenta aetatis, privata fragore.</p>
<milestone unit="card" n="318"/>
<p>Denique iam tuere hoc, circum supraque quod omne</p>
<p>continet amplexu terram: si procreat ex se</p>
<p n="320">omnia, quod quidam memorant, recipitque perempta,</p>
<p>totum nativum mortali corpore constat.</p>
<p>nam quod cumque alias ex se res auget alitque,</p>
<p>deminui debet, recreari, cum recipit res.</p>
<milestone unit="card" n="324"/>
<p>Praeterea si nulla fuit genitalis origo</p>
<p n="325">terrarum et caeli semperque aeterna fuere,</p>
<p>cur supera bellum Thebanum et funera Troiae</p>
<p>non alias alii quoque res cecinere potae?</p>
<p>quo tot facta virum totiens cecidere neque usquam</p>
<p> aeternis famae monimentis insita florent?</p>
<p n="330">verum, ut opinor, habet novitatem summa recensque</p>
<p>naturast mundi neque pridem exordia cepit.</p>
<p>quare etiam quaedam nunc artes expoliuntur,</p>
<p>nunc etiam augescunt; nunc addita navigiis sunt</p>
<p>multa, modo organici melicos peperere sonores,</p>
<p n="335">denique natura haec rerum ratioque repertast</p>
<p>nuper, et hanc primus cum primis ipse repertus</p>
<p>nunc ego sum in patrias qui possim vertere voces.</p>
<p>Quod si forte fuisse ante hac eadem omnia credis,</p>
<p>sed periise hominum torrenti saecla vapore,</p>
<p n="340">aut cecidisse urbis magno vexamine mundi,</p>
<p>aut ex imbribus adsiduis exisse rapaces</p>
<p>per terras amnes atque oppida coperuisse.</p>
<p>tanto quique magis victus fateare necessest</p>
<p>exitium quoque terrarum caelique futurum;</p>
<p n="345">nam cum res tantis morbis tantisque periclis</p>
<p>temptarentur, ibi si tristior incubuisset</p>
<p>causa, darent late cladem magnasque ruinas.</p>
<p>nec ratione alia mortales esse videmur,</p>
<p>inter nos nisi quod morbis aegrescimus isdem</p>
<p n="350">atque illi quos a vita natura removit.</p>
<milestone unit="card" n="351"/>
<p>Praeterea quae cumque manent aeterna necessust</p>
<p>aut, quia sunt solido cum corpore, respuere ictus</p>
<p>nec penetrare pati sibi quicquam quod queat artas</p>
<p>dissociare intus partis, ut materiai</p>
<p n="355">corpora sunt, quorum naturam ostendimus ante,</p>
<p>aut ideo durare aetatem posse per omnem,</p>
<p>plagarum quia sunt expertia, sicut inane est,</p>
<p>quod manet intactum neque ab ictu fungitur hilum,</p>
<p>aut etiam quia nulla loci sit copia circum,</p>
<p n="360">quo quasi res possint discedere dissoluique,</p>
<p>sicut summarum summa est aeterna, neque extra</p>
<p>qui locus est quo dissiliant neque corpora sunt quae</p>
<p>possint incidere et valida dissolvere plaga.</p>
<p>at neque, uti docui, solido cum corpore mundi</p>
<p n="365">naturast, quoniam admixtumst in rebus inane,</p>
<p>nec tamen est ut inane, neque autem corpora desunt,</p>
<p>ex infinito quae possint forte coorta</p>
<p>corruere hanc rerum violento turbine summam</p>
<p>aut aliam quamvis cladem inportare pericli,</p>
<p n="370">nec porro natura loci spatiumque profundi</p>
<p>deficit, exspargi quo possint moenia mundi,</p>
<p>aut alia quavis possunt vi pulsa perire.</p>
<p>haut igitur leti praeclusa est ianua caelo</p>
<p>nec soli terraeque neque altis aequoris undis,</p>
<p n="375">sed patet immani et vasto respectat hiatu.</p>
<p>quare etiam nativa necessumst confiteare</p>
<p>haec eadem; neque enim, mortali corpore quae sunt,</p>
<p>ex infinito iam tempore adhuc potuissent</p>
<p>inmensi validas aevi contemnere vires.</p>
<milestone unit="card" n="380"/>
<p n="380">Denique tantopere inter se cum maxima mundi</p>
<p>pugnent membra, pio nequaquam concita bello,</p>
<p>nonne vides aliquam longi certaminis ollis</p>
<p>posse dari finem, vel cum sol et vapor omnis</p>
<p> omnibus epotis umoribus exsuperarint?</p>
<p n="385">quod facere intendunt, neque adhuc conata patrantur;</p>
<p>tantum suppeditant amnes ultraque minantur</p>
<p>omnia diluviare ex alto gurgite ponti:</p>
<p>ne quiquam, quoniam verrentes aequora venti</p>
<p>deminuunt radiisque retexens aetherius sol,</p>
<p n="390">et siccare prius confidunt omnia posse</p>
<p>quam liquor incepti possit contingere finem.</p>
<p>tantum spirantes aequo certamine bellum</p>
<p>magnis [inter se] de rebus cernere certant,</p>
<p>cum semel interea fuerit superantior ignis</p>
<p n="395">et semel, ut fama est, umor regnarit in arvis.</p>
<p>ignis enim superavit et ambiens multa perussit,</p>
<p>avia cum Phaethonta rapax vis solis equorum</p>
<p>aethere raptavit toto terrasque per omnis.</p>
<p>at pater omnipotens ira tum percitus acri</p>
<p n="400">magnanimum Phaethonta repenti fulminis ictu</p>
<p>deturbavit equis in terram, Solque cadenti</p>
<p>obvius aeternam succepit lampada mundi</p>
<p>disiectosque redegit equos iunxitque trementis,</p>
<p>inde suum per iter recreavit cuncta gubernans,</p>
<p n="405">scilicet ut veteres Graium cecinere potae.</p>
<p>quod procul a vera nimis est ratione repulsum.</p>
<p>ignis enim superare potest ubi materiai</p>
<p>ex infinito sunt corpora plura coorta;</p>
<p>inde cadunt vires aliqua ratione revictae,</p>
<p n="410">aut pereunt res exustae torrentibus auris.</p>
<p>umor item quondam coepit superare coortus,</p>
<p>ut fama est, hominum vitas quando obruit undis;</p>
<p>inde ubi vis aliqua ratione aversa recessit,</p>
<p>ex infinito fuerat quae cumque coorta,</p>
<p n="415">constiterunt imbres et flumina vim minuerunt.</p>
<milestone unit="card" n="416"/>
<p>Sed quibus ille modis coniectus materiai</p>
<p>fundarit terram et caelum pontique profunda,</p>
<p>solis lunai cursus, ex ordine ponam.</p>
<p>nam certe neque consilio primordia rerum</p>
<p n="420">ordine se suo quaeque sagaci mente locarunt</p>
<p>nec quos quaeque darent motus pepigere profecto;</p>
<p>sed quia multa modis multis primordia rerum</p>
<p>ex infinito iam tempore percita plagis</p>
<p>ponderibusque suis consuerunt concita ferri</p>
<p n="425">omnimodisque coire atque omnia pertemptare,</p>
<p>quae cumque inter se possent congressa creare,</p>
<p>propterea fit uti magnum volgata per aevom</p>
<p>omnigenus coetus et motus experiundo</p>
<p>tandem conveniant ea quae coniecta repente</p>
<p n="430">magnarum rerum fiunt exordia saepe,</p>
<p>terrai maris et caeli generisque animantum.</p>
<milestone unit="card" n="432"/>
<p>Hic neque tum solis rota cerni lumine largo</p>
<p>altivolans poterat nec magni sidera mundi</p>
<p>nec mare nec caelum nec denique terra neque ar</p>
<p n="435">nec similis nostris rebus res ulla videri,</p>
<p>sed nova tempestas quaedam molesque coorta.</p>
<p>diffugere inde loci partes coepere paresque</p>
<p>cum paribus iungi res et discludere mundum</p>
<p> membraque dividere et magnas disponere partes</p>
<p n="440">omnigenis e principiis, discordia quorum</p>
<p>intervalla vias conexus pondera plagas</p>
<p>concursus motus turbabat proelia miscens</p>
<p>propter dissimilis formas variasque figuras,</p>
<p>quod non omnia sic poterant coniuncta manere</p>
<p n="445">nec motus inter sese dare convenientis,</p>
<p>hoc est, a terris altum secernere caelum,</p>
<p>et sorsum mare, uti secreto umore pateret,</p>
<p>seorsus item puri secretique aetheris ignes.</p>
<milestone unit="card" n="449"/>
<p>Quippe etenim primum terrai corpora quaeque,</p>
<p n="450">propterea quod erant gravia et perplexa, coibant</p>
<p>in medio atque imas capiebant omnia sedes;</p>
<p>quae quanto magis inter se perplexa coibant,</p>
<p>tam magis expressere ea quae mare sidera solem</p>
<p>lunamque efficerent et magni moenia mundi;</p>
<p n="455">omnia enim magis haec e levibus atque rutundis</p>
<p>seminibus multoque minoribus sunt elementis</p>
<p>quam tellus. ideo per rara foramina terrae</p>
<p>partibus erumpens primus se sustulit aether</p>
<p>ignifer et multos secum levis abstulit ignis,</p>
<p n="460">non alia longe ratione ac saepe videmus,</p>
<p>aurea cum primum gemmantis rore per herbas</p>
<p>matutina rubent radiati lumina solis</p>
<p>exhalantque lacus nebulam fluviique perennes</p>
<p>ipsaque ut inter dum tellus fumare videtur;</p>
<p n="465">omnia quae sursum cum conciliantur, in alto</p>
<p>corpore concreto subtexunt nubila caelum.</p>
<p>sic igitur tum se levis ac diffusilis aether</p>
<p>corpore concreto circum datus undique saepsit</p>
<p>et late diffusus in omnis undique partis</p>
<p n="470">omnia sic avido complexu cetera saepsit.</p>
<p>hunc exordia sunt solis lunaeque secuta,</p>
<p>interutrasque globi quorum vertuntur in auris;</p>
<p>quae neque terra sibi adscivit nec maximus aether,</p>
<p>quod neque tam fuerunt gravia ut depressa sederent,</p>
<p n="475">nec levia ut possent per summas labier oras,</p>
<p>et tamen interutrasque ita sunt, ut corpora viva</p>
<p>versent et partes ut mundi totius extent;</p>
<p>quod genus in nobis quaedam licet in statione</p>
<p>membra manere, tamen cum sint ea quae moveantur.</p>
<p n="480">his igitur rebus retractis terra repente,</p>
<p>maxuma qua nunc se ponti plaga caerula tendit,</p>
<p>succidit et salso suffudit gurgite fossas.</p>
<p>inque dies quanto circum magis aetheris aestus</p>
<p>et radii solis cogebant undique terram</p>
<p n="485">verberibus crebris extrema ad limina fartam</p>
<p>in medio ut propulsa suo condensa coiret,</p>
<p>tam magis expressus salsus de corpore sudor</p>
<p>augebat mare manando camposque natantis,</p>
<p>et tanto magis illa foras elapsa volabant</p>
<p n="490">corpora multa vaporis et aris altaque caeli</p>
<p>densabant procul a terris fulgentia templa.</p>
<p>sidebant campi, crescebant montibus altis</p>
<p>ascensus; neque enim poterant subsidere saxa</p>
<p> nec pariter tantundem omnes succumbere partis.</p>
<milestone unit="card" n="495"/>
<p n="495">Sic igitur terrae concreto corpore pondus</p>
<p>constitit atque omnis mundi quasi limus in imum</p>
<p>confluxit gravis et subsedit funditus ut faex;</p>
<p>inde mare, inde ar, inde aether ignifer ipse</p>
<p>corporibus liquidis sunt omnia pura relicta</p>
<p n="500">et leviora aliis alia, et liquidissimus aether</p>
<p>atque levissimus arias super influit auras</p>
<p>nec liquidum corpus turbantibus aris auris</p>
<p>commiscet; sinit haec violentis omnia verti</p>
<p>turbinibus, sinit incertis turbare procellis,</p>
<p n="505">ipse suos ignis certo fert impete labens.</p>
<p>nam modice fluere atque uno posse aethera nisu</p>
<p>significat Pontos, mare certo quod fluit aestu</p>
<p>unum labendi conservans usque tenorem.</p>
<milestone unit="card" n="509"/>
<p>Motibus astrorum nunc quae sit causa canamus.</p>
<p n="510">principio magnus caeli si vortitur orbis,</p>
<p>ex utraque polum parti premere ara nobis</p>
<p>dicendum est extraque tenere et claudere utrimque;</p>
<p>inde alium supra fluere atque intendere eodem</p>
<p>quo volvenda micant aeterni sidera mundi;</p>
<p n="515">aut alium supter, contra qui subvehat orbem,</p>
<p>ut fluvios versare rotas atque austra videmus.</p>
<p>est etiam quoque uti possit caelum omne manere</p>
<p>in statione, tamen cum lucida signa ferantur,</p>
<p>sive quod inclusi rapidi sunt aetheris aestus</p>
<p n="520">quaerentesque viam circum versantur et ignes</p>
<p>passim per caeli volvunt summania templa,</p>
<p>sive aliunde fluens alicunde extrinsecus ar</p>
<p>versat agens ignis, sive ipsi serpere possunt,</p>
<p>quo cuiusque cibus vocat atque invitat euntis,</p>
<p n="525">flammea per caelum pascentis corpora passim.</p>
<p>nam quid in hoc mundo sit eorum ponere certum</p>
<p>difficilest; sed quid possit fiatque per omne</p>
<p>in variis mundis varia ratione creatis,</p>
<p>id doceo plurisque sequor disponere causas,</p>
<p n="530">motibus astrorum quae possint esse per omne;</p>
<p>e quibus una tamen sit et haec quoque causa necessest,</p>
<p>quae vegeat motum signis; sed quae sit earum</p>
<p>praecipere haud quaquamst pedetemptim progredientis.</p>
<milestone unit="card" n="534"/>
<p>Terraque ut in media mundi regione quiescat,</p>
<p n="535">evanescere paulatim et decrescere pondus</p>
<p>convenit atque aliam naturam supter habere</p>
<p>ex ineunte aevo coniunctam atque uniter aptam</p>
<p>partibus ariis mundi, quibus insita vivit.</p>
<p>propterea non est oneri neque deprimit auras,</p>
<p n="540">ut sua cuique homini nullo sunt pondere membra</p>
<p>nec caput est oneri collo nec denique totum</p>
<p>corporis in pedibus pondus sentimus inesse;</p>
<p>at quae cumque foris veniunt inpostaque nobis</p>
<p>pondera sunt laedunt, permulto saepe minora.</p>
<p n="545">usque adeo magni refert quid quaeque queat res.</p>
<p>sic igitur tellus non est aliena repente</p>
<p>allata atque auris aliunde obiecta alienis,</p>
<p>sed pariter prima concepta ab origine mundi</p>
<p> certaque pars eius, quasi nobis membra videntur.</p>
<p n="550">Praeterea grandi tonitru concussa repente</p>
<p>terra supra quae se sunt concutit omnia motu;</p>
<p>quod facere haut ulla posset ratione, nisi esset</p>
<p>partibus ariis mundi caeloque revincta;</p>
<p>nam communibus inter se radicibus haerent</p>
<p n="555">ex ineunte aevo coniuncta atque uniter aucta.</p>
<p>Nonne vides etiam quam magno pondere nobis</p>
<p>sustineat corpus tenuissima vis animai,</p>
<p>propterea quia tam coniuncta atque uniter apta est?</p>
<p>Denique iam saltu pernici tollere corpus</p>
<p n="560">quid potis est nisi vis animae, quae membra gubernat?</p>
<p>iamne vides quantum tenuis natura valere</p>
<p>possit, ubi est coniuncta gravi cum corpore, ut ar</p>
<p>coniunctus terris et nobis est animi vis?</p>
<milestone unit="card" n="564"/>
<p>Nec nimio solis maior rota nec minor ardor</p>
<p n="565">esse potest, nostris quam sensibus esse videtur.</p>
<p>nam quibus e spatiis cumque ignes lumina possunt</p>
<p>adiicere et calidum membris adflare vaporem,</p>
<p>nil magnis intervallis de corpore libant</p>
<p>flammarum, nihil ad speciem est contractior ignis.</p>
<p n="570">proinde, calor quoniam solis lumenque profusum</p>
<p>perveniunt nostros ad sensus et loca fulgent,</p>
<p>forma quoque hinc solis debet filumque videri,</p>
<p>nil adeo ut possis plus aut minus addere vere.</p>
<p>[perveniunt nostros ad sensus et loca fulgent]</p>
<p n="575">lunaque sive notho fertur loca lumine lustrans,</p>
<p>sive suam proprio iactat de corpore lucem,</p>
<p>quidquid id est, nihilo fertur maiore figura</p>
<p>quam, nostris oculis qua cernimus, esse videtur.</p>
<p>nam prius omnia, quae longe semota tuemur</p>
<p n="580">ara per multum, specie confusa videntur</p>
<p>quam minui filum. quapropter luna necesse est,</p>
<p>quandoquidem claram speciem certamque figuram</p>
<p>praebet, ut est oris extremis cumque notata,</p>
<p>quanta quoquest, tanta hinc nobis videatur in alto.</p>
<p n="585">postremo quos cumque vides hinc aetheris ignes,</p>
<p>scire licet perquam pauxillo posse minores</p>
<p>esse vel exigua maioris parte brevique.</p>
<p>quandoquidem quos cumque in terris cernimus [ignes],</p>
<p>dum tremor [et] clarus dum cernitur ardor eorum,</p>
<p n="590">perparvom quiddam inter dum mutare videntur</p>
<p>alteram utram in partem filum, quo longius absunt.</p>
<milestone unit="card" n="592"/>
<p>Illud item non est mirandum, qua ratione</p>
<p>tantulus ille queat tantum sol mittere lumen,</p>
<p>quod maria ac terras omnis caelumque rigando</p>
<p n="595">compleat et calido perfundat cuncta vapore.</p>
<p>[quanta quoquest tanta hinc nobis videatur in alto]</p>
<p>nam licet hinc mundi patefactum totius unum</p>
<p>largifluum fontem scatere atque erumpere lumen,</p>
<p>ex omni mundo quia sic elementa vaporis</p>
<p n="600">undique conveniunt et sic coniectus eorum</p>
<p>confluit, ex uno capite hic ut profluat ardor.</p>
<p>nonne vides etiam quam late parvus aquai</p>
<p>prata riget fons inter dum campisque redundet?</p>
<p> est etiam quoque uti non magno solis ab igni</p>
<p n="605">ara percipiat calidis fervoribus ardor,</p>
<p>opportunus ita est si forte et idoneus ar,</p>
<p>ut queat accendi parvis ardoribus ictus;</p>
<p>quod genus inter dum segetes stipulamque videmus</p>
<p>accidere ex una scintilla incendia passim.</p>
<p n="610">forsitan et rosea sol alte lampade lucens</p>
<p>possideat multum caecis fervoribus ignem</p>
<p>circum se, nullo qui sit fulgore notatus,</p>
<p>aestifer ut tantum radiorum exaugeat ictum.</p>
<milestone unit="card" n="614"/>
<p>Nec ratio solis simplex [et] recta patescit,</p>
<p n="615">quo pacto aestivis e partibus aegocerotis</p>
<p>brumalis adeat flexus atque inde revertens</p>
<p>canceris ut vertat metas ad solstitialis,</p>
<p>lunaque mensibus id spatium videatur obire,</p>
<p>annua sol in quo consumit tempora cursu.</p>
<p n="620">non, inquam, simplex his rebus reddita causast.</p>
<p>nam fieri vel cum primis id posse videtur,</p>
<p>Democriti quod sancta viri sententia ponit,</p>
<p>quanto quaeque magis sint terram sidera propter,</p>
<p>tanto posse minus cum caeli turbine ferri;</p>
<p n="625">evanescere enim rapidas illius et acris</p>
<p>imminui supter viris, ideoque relinqui</p>
<p>paulatim solem cum posterioribus signis,</p>
<p>inferior multo quod sit quam fervida signa.</p>
<p>et magis hoc lunam: quanto demissior eius</p>
<p n="630">cursus abest procul a caelo terrisque propinquat,</p>
<p>tanto posse minus cum signis tendere cursum.</p>
<p>flaccidiore etiam quanto iam turbine fertur</p>
<p>inferior quam sol, tanto magis omnia signa</p>
<p>hanc adipiscuntur circum praeterque feruntur.</p>
<p n="635">propterea fit ut haec ad signum quodque reverti</p>
<p>mobilius videatur, ad hanc quia signa revisunt.</p>
<p>fit quoque ut e mundi transversis partibus ar</p>
<p>alternis certo fluere alter tempore possit,</p>
<p>qui queat aestivis solem detrudere signis</p>
<p n="640">brumalis usque ad flexus gelidumque rigorem,</p>
<p>et qui reiciat gelidis a frigoris umbris</p>
<p>aestiferas usque in partis et fervida signa.</p>
<p>et ratione pari lunam stellasque putandumst,</p>
<p>quae volvunt magnos in magnis orbibus annos,</p>
<p n="645">aribus posse alternis e partibus ire.</p>
<p>nonne vides etiam diversis nubila ventis</p>
<p>diversas ire in partis inferna supernis?</p>
<p>qui minus illa queant per magnos aetheris orbis</p>
<p>aestibus inter se diversis sidera ferri?</p>
<milestone unit="card" n="650"/>
<p n="650">At nox obruit ingenti caligine terras,</p>
<p>aut ubi de longo cursu sol ultima caeli</p>
<p>impulit atque suos efflavit languidus ignis</p>
<p>concussos itere et labefactos are multo,</p>
<p>aut quia sub terras cursum convortere cogit</p>
<p n="655">vis eadem, supra quae terras pertulit orbem.</p>
<p>Tempore item certo roseam Matuta per oras</p>
<p>aetheris auroram differt et lumina pandit,</p>
<p>aut quia sol idem, sub terras ille revertens,</p>
<p> anticipat caelum radiis accendere temptans,</p>
<p n="660">aut quia conveniunt ignes et semina multa</p>
<p>confluere ardoris consuerunt tempore certo,</p>
<p>quae faciunt solis nova semper lumina gigni;</p>
<p>quod genus Idaeis fama est e montibus altis</p>
<p>dispersos ignis orienti lumine cerni,</p>
<p n="665">inde coire globum quasi in unum et conficere orbem.</p>
<p>nec tamen illud in his rebus mirabile debet</p>
<p>esse, quod haec ignis tam certo tempore possint</p>
<p>semina confluere et solis reparare nitorem.</p>
<p>multa videmus enim, certo quae tempore fiunt</p>
<p n="670">omnibus in rebus. florescunt tempore certo</p>
<p>arbusta et certo dimittunt tempore florem.</p>
<p>nec minus in certo dentes cadere imperat aetas</p>
<p>tempore et inpubem molli pubescere veste</p>
<p>et pariter mollem malis demittere barbam.</p>
<p n="675">fulmina postremo nix imbres nubila venti</p>
<p>non nimis incertis fiunt in partibus anni.</p>
<p>namque ubi sic fuerunt causarum exordia prima</p>
<p>atque ita res mundi cecidere ab origine prima,</p>
<p>conseque quoque iam redeunt ex ordine certo.</p>
<milestone unit="card" n="680"/>
<p n="680">Crescere itemque dies licet et tabescere noctes,</p>
<p>et minui luces, cum sumant augmina noctis,</p>
<p>aut quia sol idem sub terras atque superne</p>
<p>imparibus currens amfractibus aetheris oras</p>
<p>partit et in partis non aequas dividit orbem,</p>
<p n="685">et quod ab alterutra detraxit parte, reponit</p>
<p>eius in adversa tanto plus parte relatus,</p>
<p>donec ad id signum caeli pervenit, ubi anni</p>
<p>nodus nocturnas exaequat lucibus umbras;</p>
<p>nam medio cursu flatus aquilonis et austri</p>
<p n="690">distinet aequato caelum discrimine metas</p>
<p>propter signiferi posituram totius orbis,</p>
<p>annua sol in quo concludit tempora serpens,</p>
<p>obliquo terras et caelum lumine lustrans,</p>
<p>ut ratio declarat eorum qui loca caeli</p>
<p n="695">omnia dispositis signis ornata notarunt.</p>
<p>aut quia crassior est certis in partibus ar,</p>
<p>sub terris ideo tremulum iubar haesitat ignis</p>
<p>nec penetrare potest facile atque emergere ad ortus;</p>
<p>propterea noctes hiberno tempore longae</p>
<p n="700">cessant, dum veniat radiatum insigne diei.</p>
<p>aut etiam, quia sic alternis partibus anni</p>
<p>tardius et citius consuerunt confluere ignes,</p>
<p>qui faciunt solem certa de surgere parte,</p>
<p>propterea fit uti videantur dicere verum.</p>
<milestone unit="card" n="705"/>
<p n="705">Luna potest solis radiis percussa nitere</p>
<p>inque dies magis [id] lumen convertere nobis</p>
<p>ad speciem, quantum solis secedit ab orbi,</p>
<p>donique eum contra pleno bene lumine fulsit</p>
<p>atque oriens obitus eius super edita vidit;</p>
<p n="710">inde minutatim retro quasi condere lumen</p>
<p>debet item, quanto propius iam solis ad ignem</p>
<p>labitur ex alia signorum parte per orbem;</p>
<p>ut faciunt, lunam qui fingunt esse pilai</p>
<p> consimilem cursusque viam sub sole tenere.</p>
<p n="715">est etiam quare proprio cum lumine possit</p>
<p>volvier et varias splendoris reddere formas;</p>
<p>corpus enim licet esse aliud, quod fertur et una</p>
<p>labitur omnimodis occursans officiensque,</p>
<p>nec potis est cerni, quia cassum lumine fertur.</p>
<p n="720">versarique potest, globus ut, si forte, pilai</p>
<p>dimidia ex parti candenti lumine tinctus,</p>
<p>versandoque globum variantis edere formas,</p>
<p>donique eam partem, quae cumque est ignibus aucta,</p>
<p>ad speciem vertit nobis oculosque patentis;</p>
<p n="725">inde minutatim retro contorquet et aufert</p>
<p>luciferam partem glomeraminis atque pilai;</p>
<p>ut Babylonica Chaldaeum doctrina refutans</p>
<p>astrologorum artem contra convincere tendit,</p>
<p>proinde quasi id fieri nequeat quod pugnat uterque</p>
<p n="730">aut minus hoc illo sit cur amplectier ausis.</p>
<p>denique cur nequeat semper nova luna creari</p>
<p>ordine formarum certo certisque figuris</p>
<p>inque dies privos aborisci quaeque creata</p>
<p>atque alia illius reparari in parte locoque,</p>
<p n="735">difficilest ratione docere et vincere verbis,</p>
<p>ordine cum [videas] tam certo multa creari.</p>
<p>it Ver et Venus et Veneris praenuntius ante</p>
<p>pennatus graditur, Zephyri vestigia propter</p>
<p>Flora quibus mater praespargens ante viai</p>
<p n="740">cuncta coloribus egregiis et odoribus opplet.</p>
<p>inde loci sequitur Calor aridus et comes una</p>
<p>pulverulenta Ceres [et] etesia flabra aquilonum.</p>
<p>inde Autumnus adit, graditur simul Euhius Euan.</p>
<p>inde aliae tempestates ventique secuntur,</p>
<p n="745">altitonans Volturnus et Auster fulmine pollens.</p>
<p>tandem Bruma nives adfert pigrumque rigorem</p>
<p>reddit. Hiemps sequitur crepitans hanc dentibus algu.</p>
<p>quo minus est mirum, si certo tempore luna</p>
<p>gignitur et certo deletur tempore rusus,</p>
<p n="750">cum fieri possint tam certo tempore multa.</p>
<milestone unit="card" n="751"/>
<p>Solis item quoque defectus lunaeque latebras</p>
<p>pluribus e causis fieri tibi posse putandumst.</p>
<p>nam cur luna queat terram secludere solis</p>
<p>lumine et a terris altum caput obstruere ei,</p>
<p n="755">obiciens caecum radiis ardentibus orbem,</p>
<p>tempore eodem aliut facere id non posse putetur</p>
<p>corpus, quod cassum labatur lumine semper?</p>
<p>solque suos etiam dimittere languidus ignis</p>
<p>tempore cur certo nequeat recreareque lumen,</p>
<p n="760">cum loca praeteriit flammis infesta per auras,</p>
<p>quae faciunt ignis interstingui atque perire?</p>
<p>et cur terra queat lunam spoliare vicissim</p>
<p>lumine et oppressum solem super ipsa tenere,</p>
<p>menstrua dum rigidas coni perlabitur umbras,</p>
<p n="765">tempore eodem aliud nequeat succurrere lunae</p>
<p>corpus vel supra solis perlabier orbem,</p>
<p>quod radios inter rumpat lumenque profusum?</p>
<p>et tamen ipsa suo si fulget luna nitore,</p>
<p> cur nequeat certa mundi languescere parte,</p>
<p n="770">dum loca luminibus propriis inimica per exit?</p>
<p>[menstrua dum rigidas coni perlabitur umbras].</p>
<milestone unit="card" n="772"/>
<p>Quod superest, quoniam magni per caerula mundi</p>
<p>qua fieri quicquid posset ratione resolvi,</p>
<p>solis uti varios cursus lunaeque meatus</p>
<p n="775">noscere possemus quae vis et causa cieret,</p>
<p>quove modo [possent] offecto lumine obire</p>
<p>et neque opinantis tenebris obducere terras,</p>
<p>cum quasi conivent et aperto lumine rursum</p>
<p>omnia convisunt clara loca candida luce,</p>
<p n="780">nunc redeo ad mundi novitatem et mollia terrae</p>
<p>arva, novo fetu quid primum in luminis oras</p>
<p>tollere et incertis crerint committere ventis.</p>
<p>Principio genus herbarum viridemque nitorem</p>
<p>terra dedit circum collis camposque per omnis,</p>
<p n="785">florida fulserunt viridanti prata colore,</p>
<p>arboribusque datumst variis exinde per auras</p>
<p>crescendi magnum inmissis certamen habenis.</p>
<p>ut pluma atque pili primum saetaeque creantur</p>
<p>quadripedum membris et corpore pennipotentum,</p>
<p n="790">sic nova tum tellus herbas virgultaque primum</p>
<p>sustulit, inde loci mortalia saecla creavit</p>
<p>multa modis multis varia ratione coorta.</p>
<p>nam neque de caelo cecidisse animalia possunt,</p>
<p>nec terrestria de salsis exisse lacunis.</p>
<p n="795">linquitur ut merito maternum nomen adepta</p>
<p>terra sit, e terra quoniam sunt cuncta creata.</p>
<p>multaque nunc etiam existunt animalia terris</p>
<p>imbribus et calido solis concreta vapore;</p>
<p>quo minus est mirum, si tum sunt plura coorta</p>
<p n="800">et maiora, nova tellure atque aethere adulta.</p>
<p>principio genus alituum variaeque volucres</p>
<p>ova relinquebant exclusae tempore verno,</p>
<p>folliculos ut nunc teretis aestate cicadae</p>
<p>lincunt sponte sua victum vitamque petentes.</p>
<p n="805">tum tibi terra dedit primum mortalia saecla.</p>
<p>multus enim calor atque umor superabat in arvis.</p>
<p>hoc ubi quaeque loci regio opportuna dabatur,</p>
<p>crescebant uteri terram radicibus apti;</p>
<p>quos ubi tempore maturo pate fecerat aetas</p>
<p n="810">infantum, fugiens umorem aurasque petessens,</p>
<p>convertebat ibi natura foramina terrae</p>
<p>et sucum venis cogebat fundere apertis</p>
<p>consimilem lactis, sicut nunc femina quaeque</p>
<p>cum peperit, dulci repletur lacte, quod omnis</p>
<p n="815">impetus in mammas convertitur ille alimenti.</p>
<p>terra cibum pueris, vestem vapor, herba cubile</p>
<p>praebebat multa et molli lanugine abundans.</p>
<p>at novitas mundi nec frigora dura ciebat</p>
<p>nec nimios aestus nec magnis viribus auras.</p>
<p n="820">omnia enim pariter crescunt et robora sumunt.</p>
<milestone unit="card" n="821"/>
<p>Quare etiam atque etiam maternum nomen adepta</p>
<p>terra tenet merito, quoniam genus ipsa creavit</p>
<p>humanum atque animal prope certo tempore fudit</p>
<p> omne quod in magnis bacchatur montibus passim,</p>
<p n="825">ariasque simul volucres variantibus formis.</p>
<p>sed quia finem aliquam pariendi debet habere,</p>
<p>destitit, ut mulier spatio defessa vetusto.</p>
<p>mutat enim mundi naturam totius aetas</p>
<p>ex alioque alius status excipere omnia debet</p>
<p n="830">nec manet ulla sui similis res: omnia migrant,</p>
<p>omnia commutat natura et vertere cogit.</p>
<p>namque aliud putrescit et aevo debile languet,</p>
<p>porro aliud [suc]crescit et [e] contemptibus exit.</p>
<p>sic igitur mundi naturam totius aetas</p>
<p n="835">mutat, et ex alio terram status excipit alter,</p>
<p>quod potuit nequeat, possit quod non tulit ante.</p>
<p>Multaque tum tellus etiam portenta creare</p>
<p>conatast mira facie membrisque coorta,</p>
<p>androgynem, interutras necutrumque utrimque remotum,</p>
<p n="840">orba pedum partim, manuum viduata vicissim,</p>
<p>muta sine ore etiam, sine voltu caeca reperta,</p>
<p>vinctaque membrorum per totum corpus adhaesu,</p>
<p>nec facere ut possent quicquam nec cedere quoquam</p>
<p>nec vitare malum nec sumere quod volet usus.</p>
<p n="845">cetera de genere hoc monstra ac portenta creabat,</p>
<p>ne quiquam, quoniam natura absterruit auctum</p>
<p>nec potuere cupitum aetatis tangere florem</p>
<p>nec reperire cibum nec iungi per Veneris res.</p>
<p>multa videmus enim rebus concurrere debere,</p>
<p n="850">ut propagando possint procudere saecla;</p>
<p>pabula primum ut sint, genitalia deinde per artus</p>
<p>semina qua possint membris manare remissis,</p>
<p>feminaque ut maribus coniungi possit, habere,</p>
<p>mutua qui mutent inter se gaudia uterque.</p>
<milestone unit="card" n="855"/>
<p n="855">Multaque tum interiisse animantum saecla necessest</p>
<p>nec potuisse propagando procudere prolem.</p>
<p>nam quae cumque vides vesci vitalibus auris,</p>
<p>aut dolus aut virtus aut denique mobilitas est</p>
<p>ex ineunte aevo genus id tuta&lt;TA&gt; reservans.</p>
<p n="860">multaque sunt, nobis ex utilitate sua quae</p>
<p>commendata manent, tutelae tradita nostrae.</p>
<p>principio genus acre leonum saevaque saecla</p>
<p>tutatast virtus, volpes dolus et fuga cervos.</p>
<p>at levisomna canum fido cum pectore corda,</p>
<p n="865">et genus omne quod est veterino semine partum</p>
<p>lanigeraeque simul pecudes et bucera saecla</p>
<p>omnia sunt hominum tutelae tradita, Memmi;</p>
<p>nam cupide fugere feras pacemque secuta</p>
<p>sunt et larga suo sine pabula parta labore,</p>
<p n="870">quae damus utilitatis eorum praemia causa.</p>
<p>at quis nil horum tribuit natura, nec ipsa</p>
<p>sponte sua possent ut vivere nec dare nobis</p>
<p>utilitatem aliquam, quare pateremur eorum</p>
<p>praesidio nostro pasci genus esseque tutum,</p>
<p n="875">scilicet haec aliis praedae lucroque iacebant</p>
<p>indupedita suis fatalibus omnia vinclis,</p>
<p>donec ad interitum genus id natura redegit.</p>
<milestone unit="card" n="878"/>
<p>Sed neque Centauri fuerunt nec tempore in ullo</p>
<p> esse queunt duplici natura et corpore bino</p>
<p n="880">ex alienigenis membris compacta, potestas</p>
<p>hinc illinc partis ut sat par esse potissit.</p>
<p>id licet hinc quamvis hebeti cognoscere corde.</p>
<p>principio circum tribus actis impiger annis</p>
<p>floret equus, puer haut quaquam; nam saepe etiam nunc</p>
<p n="885">ubera mammarum in somnis lactantia quaeret.</p>
<p>post ubi equum validae vires aetate senecta</p>
<p>membraque deficiunt fugienti languida vita,</p>
<p>tum demum puerili aevo florenta iuventas</p>
<p>officit et molli vestit lanugine malas;</p>
<p n="890">ne forte ex homine et veterino semine equorum</p>
<p>confieri credas Centauros posse neque esse,</p>
<p>aut rapidis canibus succinctas semimarinis</p>
<p>corporibus Scyllas et cetera de genere horum,</p>
<p>inter se quorum discordia membra videmus;</p>
<p n="895">quae neque florescunt pariter nec robora sumunt</p>
<p>corporibus neque proiciunt aetate senecta</p>
<p>nec simili Venere ardescunt nec moribus unis</p>
<p>conveniunt neque sunt eadem iucunda per artus.</p>
<p>quippe videre licet pinguescere saepe cicuta</p>
<p n="900">barbigeras pecudes, homini quae est acre venenum.</p>
<p>flamma quidem [vero] cum corpora fulva leonum</p>
<p>tam soleat torrere atque urere quam genus omne</p>
<p>visceris in terris quod cumque et sanguinis extet,</p>
<p>qui fieri potuit, triplici cum corpore ut una,</p>
<p n="905">prima leo, postrema draco, media ipsa, Chimaera</p>
<p>ore foras acrem flaret de corpore flammam?</p>
<p>quare etiam tellure nova caeloque recenti</p>
<p>talia qui fingit potuisse animalia gigni,</p>
<p>nixus in hoc uno novitatis nomine inani,</p>
<p n="910">multa licet simili ratione effutiat ore,</p>
<p>aurea tum dicat per terras flumina vulgo</p>
<p>fluxisse et gemmis florere arbusta susse</p>
<p>aut hominem tanto membrorum esse impete natum,</p>
<p>trans maria alta pedum nisus ut ponere posset</p>
<p n="915">et manibus totum circum se vertere caelum.</p>
<p>nam quod multa fuere in terris semina rerum,</p>
<p>tempore quo primum tellus animalia fudit,</p>
<p>nil tamen est signi mixtas potuisse creari</p>
<p>inter se pecudes compactaque membra animantum,</p>
<p n="920">propterea quia quae de terris nunc quoque abundant</p>
<p>herbarum genera ac fruges arbustaque laeta</p>
<p>non tamen inter se possunt complexa creari,</p>
<p>sed res quaeque suo ritu procedit et omnes</p>
<p>foedere naturae certo discrimina servant.</p>
<milestone unit="card" n="925"/>
<p n="925">Et genus humanum multo fuit illud in arvis</p>
<p>durius, ut decuit, tellus quod dura creasset,</p>
<p>et maioribus et solidis magis ossibus intus</p>
<p>fundatum, validis aptum per viscera nervis,</p>
<p>nec facile ex aestu nec frigore quod caperetur</p>
<p n="930">nec novitate cibi nec labi corporis ulla.</p>
<p>multaque per caelum solis volventia lustra</p>
<p>volgivago vitam tractabant more ferarum.</p>
<p>nec robustus erat curvi moderator aratri</p>
<p> quisquam, nec scibat ferro molirier arva</p>
<p n="935">nec nova defodere in terram virgulta neque altis</p>
<p>arboribus veteres decidere falcibus ramos.</p>
<p>quod sol atque imbres dederant, quod terra crearat</p>
<p>sponte sua, satis id placabat pectora donum.</p>
<p>glandiferas inter curabant corpora quercus</p>
<p n="940">plerumque; et quae nunc hiberno tempore cernis</p>
<p>arbita puniceo fieri matura colore,</p>
<p>plurima tum tellus etiam maiora ferebat.</p>
<p>multaque praeterea novitas tum florida mundi</p>
<p>pabula dura tulit, miseris mortalibus ampla.</p>
<p n="945">at sedare sitim fluvii fontesque vocabant,</p>
<p>ut nunc montibus e magnis decursus aquai</p>
<p>claricitat late sitientia saecla ferarum.</p>
<p>denique nota vagis silvestria templa tenebant</p>
<p>nympharum, quibus e scibant umore fluenta</p>
<p n="950">lubrica proluvie larga lavere umida saxa,</p>
<p>umida saxa, super viridi stillantia musco,</p>
<p>et partim plano scatere atque erumpere campo.</p>
<p>necdum res igni scibant tractare neque uti</p>
<p>pellibus et spoliis corpus vestire ferarum,</p>
<p n="955">sed nemora atque cavos montis silvasque colebant</p>
<p>et frutices inter condebant squalida membra</p>
<p>verbera ventorum vitare imbrisque coacti.</p>
<p>nec commune bonum poterant spectare neque ullis</p>
<p>moribus inter se scibant nec legibus uti.</p>
<p n="960">quod cuique obtulerat praedae fortuna, ferebat</p>
<p>sponte sua sibi quisque valere et vivere doctus.</p>
<p>et Venus in silvis iungebat corpora amantum;</p>
<p>conciliabat enim vel mutua quamque cupido</p>
<p>vel violenta viri vis atque inpensa libido</p>
<p n="965">vel pretium, glandes atque arbita vel pira lecta.</p>
<p>et manuum mira freti virtute pedumque</p>
<p>consectabantur silvestria saecla ferarum</p>
<p>missilibus saxis et magno pondere clavae.</p>
<p>multaque vincebant, vitabant pauca latebris;</p>
<p n="970">saetigerisque pares subus silvestria membra</p>
<p>nuda dabant terrae nocturno tempore capti,</p>
<p>circum se foliis ac frondibus involventes.</p>
<p>nec plangore diem magno solemque per agros</p>
<p>quaerebant pavidi palantes noctis in umbris,</p>
<p n="975">sed taciti respectabant somnoque sepulti,</p>
<p>dum rosea face sol inferret lumina caelo.</p>
<p>a parvis quod enim consuerant cernere semper</p>
<p>alterno tenebras et lucem tempore gigni,</p>
<p>non erat ut fieri posset mirarier umquam</p>
<p n="980">nec diffidere, ne terras aeterna teneret</p>
<p>nox in perpetuum detracto lumine solis.</p>
<p>sed magis illud erat curae, quod saecla ferarum</p>
<p>infestam miseris faciebant saepe quietem.</p>
<p>eiectique domo fugiebant saxea tecta</p>
<p n="985">spumigeri suis adventu validique leonis</p>
<p>atque intempesta cedebant nocte paventes</p>
<p>hospitibus saevis instrata cubilia fronde.</p>
<milestone unit="card" n="988"/>
<p>Nec nimio tum plus quam nunc mortalia saecla</p>
<p> dulcia linquebant lamentis lumina vitae.</p>
<p n="990">unus enim tum quisque magis deprensus eorum</p>
<p>pabula viva feris praebebat, dentibus haustus,</p>
<p>et nemora ac montis gemitu silvasque replebat</p>
<p>viva videns vivo sepeliri viscera busto.</p>
<p>at quos effugium servarat corpore adeso,</p>
<p n="995">posterius tremulas super ulcera tetra tenentes</p>
<p>palmas horriferis accibant vocibus Orcum,</p>
<p>donique eos vita privarant vermina saeva</p>
<p>expertis opis, ignaros quid volnera vellent.</p>
<p>at non multa virum sub signis milia ducta</p>
<p n="1000">una dies dabat exitio nec turbida ponti</p>
<p>aequora lidebant navis ad saxa virosque.</p>
<p>nam temere in cassum frustra mare saepe coortum</p>
<p>saevibat leviterque minas ponebat inanis,</p>
<p>nec poterat quemquam placidi pellacia ponti</p>
<p n="1005">subdola pellicere in fraudem ridentibus undis.</p>
<p>improba navigii ratio tum caeca iacebat.</p>
<p>tum penuria deinde cibi languentia leto</p>
<p>membra dabat, contra nunc rerum copia mersat.</p>
<p>illi inprudentes ipsi sibi saepe venenum</p>
<p n="1010">vergebant, nunc dant [aliis] sollertius ipsi.</p>
<milestone unit="card" n="1011"/>
<p>Inde casas postquam ac pellis ignemque pararunt</p>
<p>et mulier coniuncta viro concessit in unum</p>
<p><gap desc="*" /></p>
<p>cognita sunt, prolemque ex se videre creatam,</p>
<p>tum genus humanum primum mollescere coepit.</p>
<p n="1015">ignis enim curavit, ut alsia corpora frigus</p>
<p>non ita iam possent caeli sub tegmine ferre,</p>
<p>et Venus inminuit viris puerique parentum</p>
<p>blanditiis facile ingenium fregere superbum.</p>
<p>tunc et amicitiem coeperunt iungere aventes</p>
<p n="1020">finitimi inter se nec laedere nec violari,</p>
<p>et pueros commendarunt muliebreque saeclum,</p>
<p>vocibus et gestu cum balbe significarent</p>
<p>imbecillorum esse aequum misererier omnis.</p>
<p>nec tamen omnimodis poterat concordia gigni,</p>
<p n="1025">sed bona magnaque pars servabat foedera caste;</p>
<p>aut genus humanum iam tum foret omne peremptum</p>
<p>nec potuisset adhuc perducere saecla propago.</p>
<milestone unit="card" n="1028"/>
<p>At varios linguae sonitus natura subegit</p>
<p>mittere et utilitas expressit nomina rerum,</p>
<p n="1030">non alia longe ratione atque ipsa videtur</p>
<p>protrahere ad gestum pueros infantia linguae,</p>
<p>cum facit ut digito quae sint praesentia monstrent.</p>
<p>sentit enim vim quisque suam quod possit abuti.</p>
<p>cornua nata prius vitulo quam frontibus extent,</p>
<p n="1035">illis iratus petit atque infestus inurget.</p>
<p>at catuli pantherarum scymnique leonum</p>
<p>unguibus ac pedibus iam tum morsuque repugnant,</p>
<p>vix etiam cum sunt dentes unguesque creati.</p>
<p>alituum porro genus alis omne videmus</p>
<p n="1040">fidere et a pennis tremulum petere auxiliatum.</p>
<p>proinde putare aliquem tum nomina distribuisse</p>
<p>rebus et inde homines didicisse vocabula prima,</p>
<p> desiperest. nam cur hic posset cuncta notare</p>
<p>vocibus et varios sonitus emittere linguae,</p>
<p n="1045">tempore eodem alii facere id non quisse putentur?</p>
<p>praeterea si non alii quoque vocibus usi</p>
<p>inter se fuerant, unde insita notities est</p>
<p>utilitatis et unde data est huic prima potestas,</p>
<p>quid vellet facere ut sciret animoque videret?</p>
<p n="1050">cogere item pluris unus victosque domare</p>
<p>non poterat, rerum ut perdiscere nomina vellent.</p>
<p>nec ratione docere ulla suadereque surdis,</p>
<p>quid sit opus facto, facilest; neque enim paterentur</p>
<p>nec ratione ulla sibi ferrent amplius auris</p>
<p n="1055">vocis inauditos sonitus obtundere frustra.</p>
<p>postremo quid in hac mirabile tantoperest re,</p>
<p>si genus humanum, cui vox et lingua vigeret,</p>
<p>pro vario sensu varia res voce notaret?</p>
<p>cum pecudes mutae, cum denique saecla ferarum</p>
<p n="1060">dissimilis soleant voces variasque ciere,</p>
<p>cum metus aut dolor est et cum iam gaudia gliscunt.</p>
<p>quippe [et]enim licet id rebus cognoscere apertis.</p>
<p>inritata canum cum primum magna Molossum</p>
<p>mollia ricta fremunt duros nudantia dentes,</p>
<p n="1065">longe alio sonitu rabies [re]stricta minatur,</p>
<p>et cum iam latrant et vocibus omnia complent;</p>
<p>at catulos blande cum lingua lambere temptant</p>
<p>aut ubi eos lactant, pedibus morsuque potentes</p>
<p>suspensis teneros imitantur dentibus haustus,</p>
<p n="1070">longe alio pacto gannitu vocis adulant,</p>
<p>et cum deserti baubantur in aedibus, aut cum</p>
<p>plorantis fugiunt summisso corpore plagas.</p>
<p>denique non hinnitus item differre videtur,</p>
<p>inter equas ubi equus florenti aetate iuvencus</p>
<p n="1075">pinnigeri saevit calcaribus ictus Amoris</p>
<p>et fremitum patulis sub naribus edit ad arma,</p>
<p>et cum sic alias concussis artibus hinnit?</p>
<p>postremo genus alituum variaeque volucres,</p>
<p>accipitres atque ossifragae mergique marinis</p>
<p n="1080">fluctibus in salso victum vitamque petentes,</p>
<p>longe alias alio iaciunt in tempore voces,</p>
<p>et quom de victu certant praedaque repugnant.</p>
<p>et partim mutant cum tempestatibus una</p>
<p>raucisonos cantus, cornicum ut saecla vetusta</p>
<p n="1085">corvorumque gregis ubi aquam dicuntur et imbris</p>
<p>poscere et inter dum ventos aurasque vocare.</p>
<p>ergo si varii sensus animalia cogunt,</p>
<p>muta tamen cum sint, varias emittere voces,</p>
<p>quanto mortalis magis aequumst tum potuisse</p>
<p n="1090">dissimilis alia atque alia res voce notare!</p>
<milestone unit="card" n="1091"/>
<p>Illud in his rebus tacitus ne forte requiras,</p>
<p>fulmen detulit in terram mortalibus ignem</p>
<p>primitus, inde omnis flammarum diditur ardor;</p>
<p>multa videmus enim caelestibus insita flammis</p>
<p n="1095">fulgere, cum caeli donavit plaga vaporis.</p>
<p>et ramosa tamen cum ventis pulsa vacillans</p>
<p>aestuat in ramos incumbens arboris arbor,</p>
<p> exprimitur validis extritus viribus ignis,</p>
<p>emicat inter dum flammai fervidus ardor,</p>
<p n="1100">mutua dum inter se rami stirpesque teruntur.</p>
<p>quorum utrumque dedisse potest mortalibus ignem.</p>
<p>inde cibum quoquere ac flammae mollire vapore</p>
<p>sol docuit, quoniam mitescere multa videbant</p>
<p>verberibus radiorum atque aestu victa per agros.</p>
<milestone unit="card" n="1105"/>
<p n="1105">Inque dies magis hi victum vitamque priorem</p>
<p>commutare novis monstrabant rebus et igni,</p>
<p>ingenio qui praestabant et corde vigebant.</p>
<p>condere coeperunt urbis arcemque locare</p>
<p>praesidium reges ipsi sibi perfugiumque,</p>
<p n="1110">et pecudes et agros divisere atque dedere</p>
<p>pro facie cuiusque et viribus ingenioque;</p>
<p>nam facies multum valuit viresque vigebant.</p>
<p>posterius res inventast aurumque repertum,</p>
<p>quod facile et validis et pulchris dempsit honorem;</p>
<p n="1115">divitioris enim sectam plerumque secuntur</p>
<p>quam lubet et fortes et pulchro corpore creti.</p>
<p>quod siquis vera vitam ratione gubernet,</p>
<p>divitiae grandes homini sunt vivere parce</p>
<p>aequo animo; neque enim est umquam penuria parvi.</p>
<p n="1120">at claros homines voluerunt se atque potentes,</p>
<p>ut fundamento stabili fortuna maneret</p>
<p>et placidam possent opulenti degere vitam,</p>
<p>ne quiquam, quoniam ad summum succedere honorem</p>
<p>certantes iter infestum fecere viai,</p>
<p n="1125">et tamen e summo, quasi fulmen, deicit ictos</p>
<p>invidia inter dum contemptim in Tartara taetra;</p>
<p>invidia quoniam ceu fulmine summa vaporant</p>
<p>plerumque et quae sunt aliis magis edita cumque;</p>
<p>ut satius multo iam sit parere quietum</p>
<p n="1130">quam regere imperio res velle et regna tenere.</p>
<p>proinde sine in cassum defessi sanguine sudent,</p>
<p>angustum per iter luctantes ambitionis;</p>
<p>quandoquidem sapiunt alieno ex ore petuntque</p>
<p>res ex auditis potius quam sensibus ipsis,</p>
<p n="1135">nec magis id nunc est neque erit mox quam fuit ante.</p>
<milestone unit="card" n="1136"/>
<p>Ergo regibus occisis subversa iacebat</p>
<p>pristina maiestas soliorum et sceptra superba,</p>
<p>et capitis summi praeclarum insigne cruentum</p>
<p>sub pedibus vulgi magnum lugebat honorem;</p>
<p n="1140">nam cupide conculcatur nimis ante metutum.</p>
<p>res itaque ad summam faecem turbasque redibat,</p>
<p>imperium sibi cum ac summatum quisque petebat.</p>
<p>inde magistratum partim docuere creare</p>
<p>iuraque constituere, ut vellent legibus uti.</p>
<p n="1145">nam genus humanum, defessum vi colere aevom,</p>
<p>ex inimicitiis languebat; quo magis ipsum</p>
<p>sponte sua cecidit sub leges artaque iura.</p>
<p>acrius ex ira quod enim se quisque parabat</p>
<p>ulcisci quam nunc concessumst legibus aequis,</p>
<p n="1150">hanc ob rem est homines pertaesum vi colere aevom.</p>
<p>inde metus maculat poenarum praemia vitae.</p>
<p>circumretit enim vis atque iniuria quemque</p>
<p> atque unde exortast, ad eum plerumque revertit,</p>
<p>nec facilest placidam ac pacatam degere vitam</p>
<p n="1155">qui violat factis communia foedera pacis.</p>
<p>etsi fallit enim divom genus humanumque,</p>
<p>perpetuo tamen id fore clam diffidere debet;</p>
<p>quippe ubi se multi per somnia saepe loquentes</p>
<p>aut morbo delirantes protraxe ferantur</p>
<p n="1160">et celata [mala] in medium et peccata dedisse.</p>
<milestone unit="card" n="1161"/>
<p>Nunc quae causa deum per magnas numina gentis</p>
<p>pervulgarit et ararum compleverit urbis</p>
<p>suscipiendaque curarit sollemnia sacra,</p>
<p>quae nunc in magnis florent sacra rebus locisque,</p>
<p n="1165">unde etiam nunc est mortalibus insitus horror,</p>
<p>qui delubra deum nova toto suscitat orbi</p>
<p>terrarum et festis cogit celebrare diebus,</p>
<p>non ita difficilest rationem reddere verbis.</p>
<p>quippe etenim iam tum divom mortalia saecla</p>
<p n="1170">egregias animo facies vigilante videbant</p>
<p>et magis in somnis mirando corporis auctu.</p>
<p>his igitur sensum tribuebant propterea quod</p>
<p>membra movere videbantur vocesque superbas</p>
<p>mittere pro facie praeclara et viribus amplis.</p>
<p n="1175">aeternamque dabant vitam, quia semper eorum</p>
<p>subpeditabatur facies et forma manebat,</p>
<p>et tamen omnino quod tantis viribus auctos</p>
<p>non temere ulla vi convinci posse putabant.</p>
<p>fortunisque ideo longe praestare putabant,</p>
<p n="1180">quod mortis timor haut quemquam vexaret eorum,</p>
<p>et simul in somnis quia multa et mira videbant</p>
<p>efficere et nullum capere ipsos inde laborem.</p>
<p>praeterea caeli rationes ordine certo</p>
<p>et varia annorum cernebant tempora verti</p>
<p n="1185">nec poterant quibus id fieret cognoscere causis.</p>
<p>ergo perfugium sibi habebant omnia divis</p>
<p>tradere et illorum nutu facere omnia flecti.</p>
<p>in caeloque deum sedes et templa locarunt,</p>
<p>per caelum volvi quia nox et luna videtur,</p>
<p n="1190">luna dies et nox et noctis signa severa</p>
<p>noctivagaeque faces caeli flammaeque volantes,</p>
<p>nubila sol imbres nix venti fulmina grando</p>
<p>et rapidi fremitus et murmura magna minarum.</p>
<milestone unit="card" n="1194"/>
<p>O genus infelix humanum, talia divis</p>
<p n="1195">cum tribuit facta atque iras adiunxit acerbas!</p>
<p>quantos tum gemitus ipsi sibi, quantaque nobis</p>
<p>volnera, quas lacrimas peperere minoribus nostris!</p>
<p>nec pietas ullast velatum saepe videri</p>
<p>vertier ad lapidem atque omnis accedere ad aras</p>
<p n="1200">nec procumbere humi prostratum et pandere palmas</p>
<p>ante deum delubra nec aras sanguine multo</p>
<p>spargere quadrupedum nec votis nectere vota,</p>
<p>sed mage pacata posse omnia mente tueri.</p>
<p>nam cum suspicimus magni caelestia mundi</p>
<p n="1205">templa super stellisque micantibus aethera fixum,</p>
<p>et venit in mentem solis lunaeque viarum,</p>
<p>tunc aliis oppressa malis in pectora cura</p>
<p> illa quoque expergefactum caput erigere infit,</p>
<p>ne quae forte deum nobis inmensa potestas</p>
<p n="1210">sit, vario motu quae candida sidera verset;</p>
<p>temptat enim dubiam mentem rationis egestas,</p>
<p>ecquae nam fuerit mundi genitalis origo,</p>
<p>et simul ecquae sit finis, quoad moenia mundi</p>
<p>et taciti motus hunc possint ferre laborem,</p>
<p n="1215">an divinitus aeterna donata salute</p>
<p>perpetuo possint aevi labentia tractu</p>
<p>inmensi validas aevi contemnere viris.</p>
<p>praeterea cui non animus formidine divum</p>
<p>contrahitur, cui non correpunt membra pavore,</p>
<p n="1220">fulminis horribili cum plaga torrida tellus</p>
<p>contremit et magnum percurrunt murmura caelum?</p>
<p>non populi gentesque tremunt, regesque superbi</p>
<p>corripiunt divum percussi membra timore,</p>
<p>ne quod ob admissum foede dictumve superbe</p>
<p n="1225">poenarum grave sit solvendi tempus adauctum?</p>
<p>summa etiam cum vis violenti per mare venti</p>
<p>induperatorem classis super aequora verrit</p>
<p>cum validis pariter legionibus atque elephantis,</p>
<p>non divom pacem votis adit ac prece quaesit</p>
<p n="1230">ventorum pavidus paces animasque secundas?</p>
<p>ne quiquam, quoniam violento turbine saepe</p>
<p>correptus nihilo fertur minus ad vada leti.</p>
<p>usque adeo res humanas vis abdita quaedam</p>
<p>opterit et pulchros fascis saevasque secures</p>
<p n="1235">proculcare ac ludibrio sibi habere videtur.</p>
<p>denique sub pedibus tellus cum tota vacillat</p>
<p>concussaeque cadunt urbes dubiaeque minantur,</p>
<p>quid mirum si se temnunt mortalia saecla</p>
<p>atque potestatis magnas mirasque relinquunt</p>
<p n="1240">in rebus viris divum, quae cuncta gubernent?</p>
<milestone unit="card" n="1241"/>
<p>Quod super est, ae[s at]que aurum ferrumque repertumst</p>
<p>et simul argenti pondus plumbique potestas,</p>
<p>ignis ubi ingentis silvas ardore cremarat</p>
<p>montibus in magnis, seu caelo fulmine misso,</p>
<p n="1245">sive quod inter se bellum silvestre gerentes</p>
<p>hostibus intulerant ignem formidinis ergo,</p>
<p>sive quod inducti terrae bonitate volebant</p>
<p>pandere agros pinguis et pascua reddere rura,</p>
<p>sive feras interficere et ditescere praeda;</p>
<p n="1250">nam fovea atque igni prius est venarier ortum</p>
<p>quam saepire plagis saltum canibusque ciere.</p>
<p>quicquid id est, qua cumque e causa flammeus ardor</p>
<p>horribili sonitu silvas exederat altis</p>
<p>a radicibus et terram percoxerat igni,</p>
<p n="1255">manabat venis ferventibus in loca terrae</p>
<p>concava conveniens argenti rivus et auri,</p>
<p>aeris item et plumbi. quae cum concreta videbant</p>
<p>posterius claro in terra splendere colore,</p>
<p>tollebant nitido capti levique lepore,</p>
<p n="1260">et simili formata videbant esse figura</p>
<p>atque lacunarum fuerant vestigia cuique.</p>
<p>tum penetrabat eos posse haec liquefacta calore</p>
<p> quamlibet in formam et faciem decurrere rerum,</p>
<p>et prorsum quamvis in acuta ac tenvia posse</p>
<p n="1265">mucronum duci fastigia procudendo,</p>
<p>ut sibi tela parent silvasque ut caedere possint</p>
<p>materiemque dolare et levia radere tigna</p>
<p>et terebrare etiam ac pertundere perque forare.</p>
<p>nec minus argento facere haec auroque parabant</p>
<p n="1270">quam validi primum violentis viribus aeris,</p>
<p>ne quiquam, quoniam cedebat victa potestas</p>
<p>nec poterant pariter durum sufferre laborem.</p>
<p>nam fuit in pretio magis aes aurumque iacebat</p>
<p>propter inutilitatem hebeti mucrone retusum;</p>
<p n="1275">nunc iacet aes, aurum in summum successit honorem.</p>
<p>sic volvenda aetas commutat tempora rerum.</p>
<p>quod fuit in pretio, fit nullo denique honore;</p>
<p>porro aliud succedit et [e] contemptibus exit</p>
<p>inque dies magis adpetitur floretque repertum</p>
<p n="1280">laudibus et miro est mortalis inter honore.</p>
<milestone unit="card" n="1281"/>
<p>Nunc tibi quo pacto ferri natura reperta</p>
<p>sit facilest ipsi per te cognoscere, Memmi.</p>
<p>arma antiqua manus ungues dentesque fuerunt</p>
<p>et lapides et item silvarum fragmina rami</p>
<p n="1285">et flamma atque ignes, post quam sunt cognita primum.</p>
<p>posterius ferri vis est aerisque reperta.</p>
<p>et prior aeris erat quam ferri cognitus usus,</p>
<p>quo facilis magis est natura et copia maior.</p>
<p>aere solum terrae tractabant, aereque belli</p>
<p n="1290">miscebant fluctus et vulnera vasta serebant</p>
<p>et pecus atque agros adimebant; nam facile ollis</p>
<p>omnia cedebant armatis nuda et inerma.</p>
<p>inde minutatim processit ferreus ensis</p>
<p>versaque in obprobrium species est falcis ahenae,</p>
<p n="1295">et ferro coepere solum proscindere terrae</p>
<p>exaequataque sunt creperi certamina belli.</p>
<p>et prius est armatum in equi conscendere costas</p>
<p>et moderarier hunc frenis dextraque vigere</p>
<p>quam biiugo curru belli temptare pericla.</p>
<p n="1300">et biiugo prius est quam bis coniungere binos</p>
<p>et quam falciferos armatum escendere currus.</p>
<p>inde boves Lucas turrito corpore, tetras,</p>
<p>anguimanus, belli docuerunt volnera Poeni</p>
<p>sufferre et magnas Martis turbare catervas.</p>
<p n="1305">sic alid ex alio peperit discordia tristis,</p>
<p>horribile humanis quod gentibus esset in armis,</p>
<p>inque dies belli terroribus addidit augmen.</p>
<milestone unit="card" n="1308"/>
<p>Temptarunt etiam tauros in moenere belli</p>
<p>expertique sues saevos sunt mittere in hostis.</p>
<p n="1310">et validos partim prae se misere leones</p>
<p>cum doctoribus armatis saevisque magistris,</p>
<p>qui moderarier his possent vinclisque tenere,</p>
<p>ne quiquam, quoniam permixta caede calentes</p>
<p>turbabant saevi nullo discrimine turmas,</p>
<p n="1315">terrificas capitum quatientis undique cristas,</p>
<p>nec poterant equites fremitu perterrita equorum</p>
<p>pectora mulcere et frenis convertere in hostis.</p>
<p> inritata leae iaciebant corpora saltu</p>
<p>undique et adversum venientibus ora patebant</p>
<p n="1320">et nec opinantis a tergo deripiebant</p>
<p>deplexaeque dabant in terram volnere victos,</p>
<p>morsibus adfixae validis atque unguibus uncis.</p>
<p>iactabantque suos tauri pedibusque terebant</p>
<p>et latera ac ventres hauribant supter equorum</p>
<p n="1325">cornibus et terram minitanti mente ruebant.</p>
<p>et validis socios caedebant dentibus apri</p>
<p>tela infracta suo tinguentes sanguine saevi</p>
<p>[in se fracta suo tinguentes sanguine tela,]</p>
<p>permixtasque dabant equitum peditumque ruinas.</p>
<p n="1330">nam transversa feros exibant dentis adactus</p>
<p>iumenta aut pedibus ventos erecta petebant,</p>
<p>ne quiquam, quoniam ab nervis succisa videres</p>
<p>concidere atque gravi terram consternere casu.</p>
<p>si quos ante domi domitos satis esse putabant,</p>
<p n="1335">effervescere cernebant in rebus agundis</p>
<p>volneribus clamore fuga terrore tumultu,</p>
<p>nec poterant ullam partem redducere eorum;</p>
<p>diffugiebat enim varium genus omne ferarum,</p>
<p>ut nunc saepe boves Lucae ferro male mactae</p>
<p n="1340">diffugiunt, fera facta suis cum multa dedere.</p>
<p>Sed facere id non tam vincendi spe voluerunt;</p>
<p>quam dare quod gemerent hostes, ipsique perire,</p>
<p>qui numero diffidebant armisque vacabant,</p>
<p>si fuit ut facerent. sed vix adducor ut ante</p>
<p n="1345">non quierint animo praesentire atque videre,</p>
<p>quam commune malum fieret foedumque, futurum.</p>
<p>et magis id possis factum contendere in omni</p>
<p>in variis mundis varia ratione creatis,</p>
<p>quam certo atque uno terrarum quolibet orbi.</p>
<milestone unit="card" n="1350"/>
<p n="1350">Nexilis ante fuit vestis quam textile tegmen.</p>
<p>textile post ferrumst, quia ferro tela paratur,</p>
<p>nec ratione alia possunt tam levia gigni</p>
<p>insilia ac fusi, radii, scapique sonantes.</p>
<p>et facere ante viros lanam natura cogit</p>
<p n="1355">quam muliebre genus; nam longe praestat in arte</p>
<p>et sollertius est multo genus omne virile;</p>
<p>agricolae donec vitio vertere severi,</p>
<p>ut muliebribus id manibus concedere vellent</p>
<p>atque ipsi pariter durum sufferre laborem</p>
<p n="1360">atque opere in duro durarent membra manusque.</p>
<milestone unit="card" n="1361"/>
<p>At specimen sationis et insitionis origo</p>
<p>ipsa fuit rerum primum natura creatrix,</p>
<p>arboribus quoniam bacae glandesque caducae</p>
<p>tempestiva dabant pullorum examina supter;</p>
<p n="1365">unde etiam libitumst stirpis committere ramis</p>
<p>et nova defodere in terram virgulta per agros.</p>
<p>inde aliam atque aliam culturam dulcis agelli</p>
<p>temptabant fructusque feros mansuescere terra</p>
<p>cernebant indulgendo blandeque colendo.</p>
<p n="1370">inque dies magis in montem succedere silvas</p>
<p>cogebant infraque locum concedere cultis,</p>
<p>prata lacus rivos segetes vinetaque laeta</p>
<p> collibus et campis ut haberent, atque olearum</p>
<p>caerula distinguens inter plaga currere posset</p>
<p n="1375">per tumulos et convallis camposque profusa;</p>
<p>ut nunc esse vides vario distincta lepore</p>
<p>omnia, quae pomis intersita dulcibus ornant</p>
<p>arbustisque tenent felicibus opsita circum.</p>
<milestone unit="card" n="1379"/>
<p>At liquidas avium voces imitarier ore</p>
<p n="1380">ante fuit multo quam levia carmina cantu</p>
<p>concelebrare homines possent aurisque iuvare.</p>
<p>et zephyri cava per calamorum sibila primum</p>
<p>agrestis docuere cavas inflare cicutas.</p>
<p>inde minutatim dulcis didicere querellas,</p>
<p n="1385">tibia quas fundit digitis pulsata canentum,</p>
<p>avia per nemora ac silvas saltusque reperta,</p>
<p>per loca pastorum deserta atque otia dia.</p>
<p>[sic unum quicquid paulatim protrahit aetas</p>
<p>in medium ratioque in luminis eruit oras.]</p>
<p n="1390">haec animos ollis mulcebant atque iuvabant</p>
<p>cum satiate cibi; nam tum sunt omnia cordi.</p>
<p>saepe itaque inter se prostrati in gramine molli</p>
<p>propter aquae rivom sub ramis arboris altae.</p>
<p>non magnis opibus iucunde corpora habebant,</p>
<p n="1395">praesertim cum tempestas ridebat et anni</p>
<p>tempora pingebant viridantis floribus herbas.</p>
<p>tum ioca, tum sermo, tum dulces esse cachinni</p>
<p>consuerant; agrestis enim tum musa vigebat.</p>
<p>tum caput atque umeros plexis redimire coronis</p>
<p n="1400">floribus et foliis lascivia laeta movebat,</p>
<p>atque extra numerum procedere membra moventes</p>
<p>duriter et duro terram pede pellere matrem;</p>
<p>unde oriebantur risus dulcesque cachinni,</p>
<p>omnia quod nova tum magis haec et mira vigebant.</p>
<p n="1405">et vigilantibus hinc aderant solacia somno</p>
<p>ducere multimodis voces et flectere cantus</p>
<p>et supera calamos unco percurrere labro;</p>
<p>unde etiam vigiles nunc haec accepta tuentur.</p>
<p>et numerum servare genus didicere, neque hilo</p>
<p n="1410">maiore interea capiunt dulcedine fructum</p>
<p>quam silvestre genus capiebat terrigenarum.</p>
<p>nam quod adest praesto, nisi quid cognovimus ante</p>
<p>suavius, in primis placet et pollere videtur,</p>
<p>posteriorque fere melior res illa reperta</p>
<p n="1415">perdit et immutat sensus ad pristina quaeque.</p>
<milestone unit="card" n="1416"/>
<p>sic odium coepit glandis, sic illa relicta</p>
<p>strata cubilia sunt herbis et frondibus aucta.</p>
<p>pellis item cecidit vestis contempta ferina;</p>
<p>quam reor invidia tali tunc esse repertam,</p>
<p n="1420">ut letum insidiis qui gessit primus obiret,</p>
<p>et tamen inter eos distractam sanguine multo</p>
<p>disperiise neque in fructum convertere quisse.</p>
<p>tunc igitur pelles, nunc aurum et purpura curis</p>
<p>exercent hominum vitam belloque fatigant;</p>
<p n="1425">quo magis in nobis, ut opinor, culpa resedit.</p>
<p>frigus enim nudos sine pellibus excruciabat</p>
<p>terrigenas; at nos nil laedit veste carere</p>
<p>purpurea atque auro signisque ingentibus apta,</p>
<p>dum plebeia tamen sit, quae defendere possit.</p>
<p n="1430">Ergo hominum genus in cassum frustraque laborat</p>
<p>semper et [in] curis consumit inanibus aevom,</p>
<p>ni mirum quia non cognovit quae sit habendi</p>
<p>finis et omnino quoad crescat vera voluptas;</p>
<p>idque minutatim vitam provexit in altum</p>
<p n="1435">et belli magnos commovit funditus aestus.</p>
<milestone unit="card" n="1436"/>
<p>at vigiles mundi magnum versatile templum</p>
<p>sol et luna suo lustrantes lumine circum</p>
<p>perdocuere homines annorum tempora verti</p>
<p>et certa ratione geri rem atque ordine certo.</p>
<p n="1440">Iam validis saepti degebant turribus aevom,</p>
<p>et divisa colebatur discretaque tellus,</p>
<p>tum mare velivolis florebat navibus ponti,</p>
<p>auxilia ac socios iam pacto foedere habebant,</p>
<p>carminibus cum res gestas coepere potae</p>
<p n="1445">tradere; nec multo prius sunt elementa reperta.</p>
<p>propterea quid sit prius actum respicere aetas</p>
<p>nostra nequit, nisi qua ratio vestigia monstrat.</p>
<p>Navigia atque agri culturas moenia leges</p>
<p>arma vias vestes [et] cetera de genere horum,</p>
<p n="1450">praemia, delicias quoque vitae funditus omnis,</p>
<p>carmina, picturas et daedala signa polita</p>
<p>usus et impigrae simul experientia mentis</p>
<p>paulatim docuit pedetemptim progredientis.</p>
<p>sic unum quicquid paulatim protrahit aetas</p>
<p n="1455">in medium ratioque in luminis erigit oras;</p>
<p>namque alid ex alio clarescere corde videbant,</p>
<p>artibus ad summum donec venere cacumen.</p>
</div1>
<div1 type="book" n="6">
<head>Liber Sextus</head>
<milestone unit="card" n="1"/>
<p>Primae frugiparos fetus mortalibus aegris</p>
<p>dididerunt quondam praeclaro nomine Athenae</p>
<p>et recreaverunt vitam legesque rogarunt</p>
<p>et primae dederunt solacia dulcia vitae,</p>
<p n="5">cum genuere virum tali cum corde repertum,</p>
<p>omnia veridico qui quondam ex ore profudit;</p>
<p>cuius et extincti propter divina reperta</p>
<p>divolgata vetus iam ad caelum gloria fertur.</p>
<p>nam cum vidit hic ad victum quae flagitat usus</p>
<p n="10">omnia iam ferme mortalibus esse parata</p>
<p>et, pro quam possent, vitam consistere tutam,</p>
<p>divitiis homines et honore et laude potentis</p>
<p>affluere atque bona gnatorum excellere fama,</p>
<p>nec minus esse domi cuiquam tamen anxia cordi,</p>
<p n="15">atque animi ingratis vitam vexare sine ulla</p>
<p>pausa atque infestis cogi saevire querellis,</p>
<p>intellegit ibi vitium vas efficere ipsum</p>
<p>omniaque illius vitio corrumpier intus,</p>
<p>quae conlata foris et commoda cumque venirent;</p>
<p n="20">partim quod fluxum pertusumque esse videbat,</p>
<p>ut nulla posset ratione explerier umquam,</p>
<p>partim quod taetro quasi conspurcare sapore</p>
<p>omnia cernebat, quae cumque receperat, intus.</p>
<p>veridicis igitur purgavit pectora dictis</p>
<p n="25">et finem statuit cuppedinis atque timoris</p>
<p>exposuitque bonum summum, quo tendimus omnes,</p>
<p>quid foret, atque viam monstravit, tramite parvo</p>
<p>qua possemus ad id recto contendere cursu,</p>
<p>quidve mali foret in rebus mortalibus passim,</p>
<p n="30">quod fieret naturali varieque volaret</p>
<p>seu casu seu vi, quod sic natura parasset,</p>
<p>et quibus e portis occurri cuique deceret,</p>
<p>et genus humanum frustra plerumque probavit</p>
<p>volvere curarum tristis in pectore fluctus.</p>
<p n="35">nam vel uti pueri trepidant atque omnia caecis</p>
<p>in tenebris metuunt, sic nos in luce timemus</p>
<p>inter dum, nihilo quae sunt metuenda magis quam</p>
<p>quae pueri in tenebris pavitant finguntque futura.</p>
<p>hunc igitur terrorem animi tenebrasque necessest</p>
<p n="40">non radii solis nec lucida tela diei</p>
<p>discutiant, sed naturae species ratioque.</p>
<p>quo magis inceptum pergam pertexere dictis.</p>
<milestone unit="card" n="43"/>
<p>Et quoniam docui mundi mortalia templa</p>
<p>esse [et] nativo consistere corpore caelum,</p>
<p n="45">et quae cumque in eo fiunt fierique necessest</p>
<p>pleraque dissolui, qui restant percipe porro,</p>
<p>quandoquidem semel insignem conscendere currum</p>
<p><gap desc="*" /></p>
<p>tu mihi supremae praescripta ad candida callis</p>
<p>currenti spatium praemonstra, callida musa</p>
<p n="50">Calliope, requies hominum divomque voluptas,</p>
<p>te duce ut insigni capiam cum laude coronam.</p>
<p><gap desc="*" /></p>
<p> ventorum existant, placentur [ut] omnia rursum</p>
<p><gap desc="*" /></p>
<p>quae fuerint, sint placato conversa furore.</p>
<p>cetera quae fieri in terris caeloque tuentur</p>
<p n="55">mortales, pavidis cum pendent mentibus saepe</p>
<p>et faciunt animos humilis formidine divom</p>
<p>depressosque premunt ad terram propterea quod</p>
<p>ignorantia causarum conferre deorum</p>
<p>cogit ad imperium res et concedere regnum.</p>
<p n="60">[quorum operum causas nulla ratione videre</p>
<p>possunt ac fieri divino numine rentur.]</p>
<p>nam bene qui didicere deos securum agere aevom,</p>
<p>si tamen interea mirantur qua ratione</p>
<p>quaeque geri possint, praesertim rebus in illis</p>
<p n="65">quae supera caput aetheriis cernuntur in oris,</p>
<p>rursus in antiquas referuntur religionis</p>
<p>et dominos acris adsciscunt, omnia posse</p>
<p>quos miseri credunt, ignari quid queat esse,</p>
<p>quid nequeat, finita potestas denique cuique</p>
<p n="70">qua nam sit ratione atque alte terminus haerens;</p>
<p>quo magis errantes caeca ratione feruntur.</p>
<p>quae nisi respuis ex animo longeque remittis</p>
<p>dis indigna putare alienaque pacis eorum,</p>
<p>delibata deum per te tibi numina sancta</p>
<p n="75">saepe oberunt; non quo violari summa deum vis</p>
<p>possit, ut ex ira poenas petere inbibat acris,</p>
<p>sed quia tute tibi placida cum pace quietos</p>
<p>constitues magnos irarum volvere fluctus,</p>
<p>nec delubra deum placido cum pectore adibis,</p>
<p n="80">nec de corpore quae sancto simulacra feruntur</p>
<p>in mentes hominum divinae nuntia formae,</p>
<p>suscipere haec animi tranquilla pace valebis.</p>
<p>inde videre licet qualis iam vita sequatur.</p>
<p>quam quidem ut a nobis ratio verissima longe</p>
<p n="85">reiciat, quamquam sunt a me multa profecta,</p>
<p>multa tamen restant et sunt ornanda politis</p>
<p>versibus; est ratio caeli&lt;QUE igni&gt;sque tenenda,</p>
<p>sunt tempestates et fulmina clara canenda,</p>
<p>quid faciant et qua de causa cumque ferantur;</p>
<p n="90">ne trepides caeli divisis partibus amens,</p>
<p>unde volans ignis pervenerit aut in utram se</p>
<p>verterit hinc partim, quo pacto per loca saepta</p>
<p>insinuarit, et hinc dominatus ut extulerit se.</p>
<p>[quorum operum causas nulla ratione videre</p>
<p n="95">possunt ac fieri divino numine rentur.]</p>
<milestone unit="card" n="96"/>
<p>Principio tonitru quatiuntur caerula caeli</p>
<p>propterea quia concurrunt sublime volantes</p>
<p>aetheriae nubes contra pugnantibus ventis.</p>
<p>nec fit enim sonitus caeli de parte serena,</p>
<p n="100">verum ubi cumque magis denso sunt agmine nubes,</p>
<p>tam magis hinc magno fremitus fit murmure saepe.</p>
<p>praeterea neque tam condenso corpore nubes</p>
<p>esse queunt quam sunt lapides ac ligna, neque autem</p>
<p>tam tenues quam sunt nebulae fumique volantes;</p>
<p n="105">nam cadere aut bruto deberent pondere pressae</p>
<p> ut lapides, aut ut fumus constare nequirent</p>
<p>nec cohibere nives gelidas et grandinis imbris.</p>
<p>Dant etiam sonitum patuli super aequora mundi,</p>
<p>carbasus ut quondam magnis intenta theatris</p>
<p n="110">dat crepitum malos inter iactata trabesque,</p>
<p>inter dum perscissa furit petulantibus auris</p>
<p>et fragilis [sonitus] chartarum commeditatur;</p>
<p>id quoque enim genus in tonitru cognoscere possis,</p>
<p>aut ubi suspensam vestem chartasque volantis</p>
<p n="115">verberibus venti versant planguntque per auras.</p>
<p>fit quoque enim inter dum [ut] non tam concurrere nubes</p>
<p>frontibus adversis possint quam de latere ire</p>
<p>diverso motu radentes corpora tractim,</p>
<p>aridus unde auris terget sonus ille diuque</p>
<p n="120">ducitur, exierunt donec regionibus artis.</p>
<milestone unit="card" n="121"/>
<p>Hoc etiam pacto tonitru concussa videntur</p>
<p>omnia saepe gravi tremere et divolsa repente</p>
<p>maxima dissiluisse capacis moenia mundi,</p>
<p>cum subito validi venti conlecta procella</p>
<p n="125">nubibus intorsit sese conclusaque ibidem</p>
<p>turbine versanti magis ac magis undique nubem</p>
<p>cogit uti fiat spisso cava corpore circum,</p>
<p>post ubi conminuit vis eius et impetus acer,</p>
<p>tum perterricrepo sonitu dat scissa fragorem.</p>
<p n="130">nec mirum, cum plena animae vensicula parva</p>
<p>saepe haud dat parvum sonitum displosa repente.</p>
<p>Est etiam ratio, cum venti nubila perflant,</p>
<p>ut sonitus faciant; etenim ramosa videmus</p>
<p>nubila saepe modis multis atque aspera ferri;</p>
<p n="135">scilicet ut, crebram silvam cum flamina cauri</p>
<p>perflant, dant sonitum frondes ramique fragorem.</p>
<p>Fit quoque ut inter dum validi vis incita venti</p>
<p>perscindat nubem perfringens impete recto;</p>
<p>nam quid possit ibi flatus manifesta docet res,</p>
<p n="140">hic, ubi lenior est, in terra cum tamen alta</p>
<p>arbusta evolvens radicibus haurit ab imis.</p>
<p>sunt etiam fluctus per nubila, qui quasi murmur</p>
<p>dant in frangendo graviter; quod item fit in altis</p>
<p>fluminibus magnoque mari, cum frangitur aestus.</p>
<p n="145">Fit quoque, ubi e nubi in nubem vis incidit ardens</p>
<p>fulminis; haec multo si forte umore recepit</p>
<p>ignem, continuo magno clamore trucidat;</p>
<p>ut calidis candens ferrum e fornacibus olim</p>
<p>stridit, ubi in gelidum propter demersimus imbrem.</p>
<p n="150">Aridior porro si nubes accipit ignem,</p>
<p>uritur ingenti sonitu succensa repente,</p>
<p>lauricomos ut si per montis flamma vagetur</p>
<p>turbine ventorum comburens impete magno;</p>
<p>nec res ulla magis quam Phoebi Delphica laurus</p>
<p n="155">terribili sonitu flamma crepitante crematur.</p>
<p>Denique saepe geli multus fragor atque ruina</p>
<p>grandinis in magnis sonitum dat nubibus alte;</p>
<p>ventus enim cum confercit, franguntur in artum</p>
<p>concreti montes nimborum et grandine mixti.</p>
<milestone unit="card" n="160"/>
<p n="160">Fulgit item, nubes ignis cum semina multa</p>
<p> excussere suo concursu, ceu lapidem si</p>
<p>percutiat lapis aut ferrum; nam tum quoque lumen</p>
<p>exilit et claras scintillas dissipat ignis.</p>
<p>sed tonitrum fit uti post auribus accipiamus,</p>
<p n="165">fulgere quam cernant oculi, quia semper ad auris</p>
<p>tardius adveniunt quam visum quae moveant res.</p>
<p>id licet hinc etiam cognoscere: caedere si quem</p>
<p>ancipiti videas ferro procul arboris auctum,</p>
<p>ante fit ut cernas ictum quam plaga per auris</p>
<p n="170">det sonitum; sic fulgorem quoque cernimus ante</p>
<p>quam tonitrum accipimus, pariter qui mittitur igni</p>
<p>e simili causa, concursu natus eodem.</p>
<milestone unit="card" n="173"/>
<p>Hoc etiam pacto volucri loca lumine tingunt</p>
<p>nubes et tremulo tempestas impete fulgit.</p>
<p n="175">ventus ubi invasit nubem et versatus ibidem</p>
<p>fecit ut ante cavam docui spissescere nubem,</p>
<p>mobilitate sua fervescit; ut omnia motu</p>
<p>percalefacta vides ardescere, plumbea vero</p>
<p>glans etiam longo cursu volvenda liquescit.</p>
<p n="180">ergo fervidus hic nubem cum perscidit atram,</p>
<p>dissipat ardoris quasi per vim expressa repente</p>
<p>semina, quae faciunt nictantia fulgura flammae;</p>
<p>inde sonus sequitur, qui tardius adlicit auris</p>
<p>quam quae perveniunt oculorum ad lumina nostra.</p>
<p n="185">scilicet hoc densis fit nubibus et simul alte</p>
<p>extructis aliis alias super impete miro.</p>
<p>ne tibi sit frudi quod nos inferne videmus</p>
<p>quam sint lata magis quam sursum extructa quid extent.</p>
<p>contemplator enim, cum montibus adsimulata</p>
<p n="190">nubila portabunt venti transversa per auras,</p>
<p>aut ubi per magnos montis cumulata videbis</p>
<p>insuper esse aliis alia atque urguere superna</p>
<p>in statione locata sepultis undique ventis;</p>
<p>tum poteris magnas moles cognoscere eorum</p>
<p n="195">speluncasque vel ut saxis pendentibus structas</p>
<p>cernere, quas venti cum tempestate coorta</p>
<p>conplerunt, magno indignantur murmure clausi</p>
<p>nubibus in caveisque ferarum more minantur,</p>
<p>nunc hinc nunc illinc fremitus per nubila mittunt,</p>
<p n="200">quaerentesque viam circum versantur et ignis</p>
<p>semina convolvunt [e] nubibus atque ita cogunt</p>
<p>multa rotantque cavis flammam fornacibus intus,</p>
<p>donec divolsa fulserunt nube corusci.</p>
<milestone unit="card" n="204"/>
<p>Hac etiam fit uti de causa mobilis ille</p>
<p n="205">devolet in terram liquidi color aureus ignis,</p>
<p>semina quod nubes ipsas permulta necessust</p>
<p>ignis habere; etenim cum sunt umore sine ullo,</p>
<p>flammeus [est] plerumque colos et splendidus ollis.</p>
<p>quippe etenim solis de lumine multa necessest</p>
<p n="210">concipere, ut merito rubeant ignesque profundant.</p>
<p>hasce igitur cum ventus agens contrusit in unum</p>
<p>compressitque locum cogens, expressa profundunt</p>
<p>semina, quae faciunt flammae fulgere colores.</p>
<p>Fulgit item, cum rarescunt quoque nubila caeli;</p>
<p n="215">nam cum ventus eas leviter diducit euntis</p>
<p> dissoluitque, cadant ingratius illa necessest</p>
<p>semina quae faciunt fulgorem. tum sine taetro</p>
<p>terrore atque sonis fulgit nulloque tumultu.</p>
<milestone unit="card" n="219"/>
<p>Quod superest, [quali] natura praedita constent</p>
<p n="220">fulmina, declarant ictus et inusta vaporis</p>
<p>signa notaeque gravis halantis sulpuris auras;</p>
<p>ignis enim sunt haec non venti signa neque imbris.</p>
<p>praeterea saepe accendunt quoque tecta domorum</p>
<p>et celeri flamma dominantur in aedibus ipsis.</p>
<p n="225">hunc tibi subtilem cum primis ignibus ignem</p>
<p>constituit natura minutis mobilibusque</p>
<p>corporibus, cui nil omnino obsistere possit.</p>
<p>transit enim validum fulmen per saepta domorum</p>
<p>clamor ut ac voces, transit per saxa, per aera</p>
<p n="230">et liquidum puncto facit aes in tempore et aurum.</p>
<p>curat item vasis integris vina repente</p>
<p>diffugiant, quia ni mirum facile omnia circum</p>
<p>conlaxat rareque facit lateramina vasis</p>
<p>adveniens calor eius et insinuatus in ipsum</p>
<p n="235">mobiliter soluens differt primordia vini.</p>
<p>quod solis vapor aetatem non posse videtur</p>
<p>efficere usque adeo pollens fervore corusco.</p>
<p>tanto mobilior vis et dominantior haec est.</p>
<p>Nunc ea quo pacto gignantur et impete tanto</p>
<p n="240">fiant ut possint ictu discludere turris,</p>
<p>disturbare domos, avellere tigna trabesque</p>
<p>et monimenta virum commoliri atque ciere,</p>
<p>exanimare homines, pecudes prosternere passim,</p>
<p>cetera de genere hoc qua vi facere omnia possint,</p>
<p n="245">expediam neque [te] in promissis plura morabor.</p>
<milestone unit="card" n="246"/>
<p>Fulmina gignier e crassis alteque putandumst</p>
<p>nubibus extructis; nam caelo nulla sereno</p>
<p>nec leviter densis mittuntur nubibus umquam.</p>
<p>nam dubio procul hoc fieri manifesta docet res;</p>
<p n="250">quod tunc per totum concrescunt aera nubes,</p>
<p>undique uti tenebras omnis Acherunta reamur</p>
<p>liquisse et magnas caeli complesse cavernas,</p>
<p>usque adeo tetra nimborum nocte coorta</p>
<p>inpendent atrae formidinis ora superne,</p>
<p n="255">cum commoliri tempestas fulmina coeptat.</p>
<p>praeterea persaepe niger quoque per mare nimbus,</p>
<p>ut picis e caelo demissum flumen, in undas</p>
<p>sic cadit effertus tenebris procul et trahit atram</p>
<p>fulminibus gravidam tempestatem atque procellis,</p>
<p n="260">ignibus ac ventis cum primis ipse repletus,</p>
<p>in terra quoque ut horrescant ac tecta requirant.</p>
<p>sic igitur supera nostrum caput esse putandumst</p>
<p>tempestatem altam; neque enim caligine tanta</p>
<p>obruerent terras, nisi inaedificata superne</p>
<p n="265">multa forent multis exempto nubila sole;</p>
<p>nec tanto possent venientes opprimere imbri,</p>
<p>flumina abundare ut facerent camposque natare,</p>
<p>si non extructis foret alte nubibus aether.</p>
<p>hic igitur ventis atque ignibus omnia plena</p>
<p n="270">sunt; ideo passim fremitus et fulgura fiunt.</p>
<p> quippe etenim supra docui permulta vaporis</p>
<p>semina habere cavas nubes et multa necessest</p>
<p>concipere ex solis radiis ardoreque eorum.</p>
<p>hoc ubi ventus eas idem qui cogit in unum</p>
<p n="275">forte locum quemvis, expressit multa vaporis</p>
<p>semina seque simul cum eo commiscuit igni,</p>
<p>insinuatus ibi vortex versatur in arto</p>
<p>et calidis acuit fulmen fornacibus intus;</p>
<p>nam duplici ratione accenditur: ipse sua cum</p>
<p n="280">mobilitate calescit et e contagibus ignis.</p>
<p>inde ubi percaluit venti vis [et] gravis ignis</p>
<p>impetus incessit, maturum tum quasi fulmen</p>
<p>perscindit subito nubem ferturque coruscis</p>
<p>omnia luminibus lustrans loca percitus ardor.</p>
<p n="285">quem gravis insequitur sonitus, displosa repente</p>
<p>opprimere ut caeli videantur templa superne.</p>
<p>inde tremor terras graviter pertemptat et altum</p>
<p>murmura percurrunt caelum; nam tota fere tum</p>
<p>tempestas concussa tremit fremitusque moventur.</p>
<p n="290">quo de concussu sequitur gravis imber et uber,</p>
<p>omnis uti videatur in imbrem vertier aether</p>
<p>atque ita praecipitans ad diluviem revocare;</p>
<p>tantus discidio nubis ventique procella</p>
<p>mittitur, ardenti sonitus cum provolat ictu.</p>
<milestone unit="card" n="295"/>
<p n="295">Est etiam cum vis extrinsecus incita venti</p>
<p>incidit in validam maturo culmine nubem;</p>
<p>quam cum perscidit, extemplo cadit igneus ille</p>
<p>vertex, quem patrio vocitamus nomine fulmen.</p>
<p>hoc fit idem in partis alias, quo cumque tulit vis.</p>
<p n="300">Fit quoque ut inter dum venti vis missa sine igni</p>
<p>igniscat tamen in spatio longoque meatu,</p>
<p>dum venit amittens in cursu corpora quaedam</p>
<p>grandia, quae nequeunt pariter penetrare per auras,</p>
<p>atque alia ex ipso conradens aere portat</p>
<p n="305">parvola, quae faciunt ignem commixta volando;</p>
<p>non alia longe ratione ac plumbea saepe</p>
<p>fervida fit glans in cursu, cum multa rigoris</p>
<p>corpora dimittens ignem concepit in auris.</p>
<p>Fit quoque ut ipsius plagae vis excitet ignem,</p>
<p n="310">frigida cum venti pepulit vis missa sine igni,</p>
<p>ni mirum quia, cum vehementi perculit ictu,</p>
<p>confluere ex ipso possunt elementa vaporis</p>
<p>et simul ex illa quae tum res excipit ictum;</p>
<p>ut, lapidem ferro cum caedimus, evolat ignis,</p>
<p n="315">nec, quod frigida vis ferrist, hoc setius illi</p>
<p>semina concurrunt calidi fulgoris ad ictum.</p>
<p>sic igitur quoque res accendi fulmine debet,</p>
<p>opportuna fuit si forte et idonea flammis.</p>
<p>nec temere omnino plane vis frigida venti</p>
<p n="320">esse potest, ea quae tanta vi missa supernest,</p>
<p>quin, prius in cursu si non accenditur igni,</p>
<p>at tepefacta tamen veniat commixta calore.</p>
<milestone unit="card" n="323"/>
<p>Mobilitas autem fit fulminis et gravis ictus</p>
<p>et celeri ferme percurrunt fulmina lapsu,</p>
<p n="325">nubibus ipsa quod omnino prius incita se vis</p>
<p> colligit et magnum conamen sumit eundi,</p>
<p>inde ubi non potuit nubes capere inpetis auctum,</p>
<p>exprimitur vis atque ideo volat impete miro,</p>
<p>ut validis quae de tormentis missa feruntur.</p>
<p n="330">Adde quod e parvis et levibus est elementis,</p>
<p>nec facilest tali naturae obsistere quicquam;</p>
<p>inter enim fugit ac penetrat per rara viarum,</p>
<p>non igitur multis offensibus in remorando</p>
<p>haesitat, hanc ob rem celeri volat impete labens.</p>
<p n="335">Deinde, quod omnino natura pondera deorsum</p>
<p>omnia nituntur, cum plagast addita vero,</p>
<p>mobilitas duplicatur et impetus ille gravescit,</p>
<p>ut vehementius et citius quae cumque morantur</p>
<p>obvia discutiat plagis itinerque sequatur.</p>
<p n="340">Denique quod longo venit impete, sumere debet</p>
<p>mobilitatem etiam atque etiam, quae crescit eundo</p>
<p>et validas auget viris et roborat ictum;</p>
<p>nam facit ut quae sint illius semina cumque</p>
<p>e regione locum quasi in unum cuncta ferantur,</p>
<p n="345">omnia coniciens in eum volventia cursum.</p>
<p>Forsitan ex ipso veniens trahat aere quaedam</p>
<p>corpora, quae plagis incendunt mobilitatem.</p>
<p>incolumisque venit per res atque integra transit</p>
<p>multa, foraminibus liquidus quia transviat ignis.</p>
<p n="350">multaque perfringit, cum corpora fulminis ipsa</p>
<p>corporibus rerum inciderunt, qua texta tenentur.</p>
<p>dissoluit porro facile aes aurumque repente</p>
<p>conferve facit, e parvis quia facta minute</p>
<p>corporibus vis est et levibus ex elementis,</p>
<p n="355">quae facile insinuantur et insinuata repente</p>
<p>dissoluont nodos omnis et vincla relaxant.</p>
<milestone unit="card" n="357"/>
<p>Autumnoque magis stellis fulgentibus alta</p>
<p>concutitur caeli domus undique totaque tellus,</p>
<p>et cum tempora se veris florentia pandunt.</p>
<p n="360">frigore enim desunt ignes ventique calore</p>
<p>deficiunt neque sunt tam denso corpore nubes.</p>
<p>interutrasque igitur cum caeli tempora constant,</p>
<p>tum variae causae concurrunt fulminis omnes.</p>
<p>nam fretus ipse anni permiscet frigus [ad] aestum.</p>
<p n="365">quorum utrumque opus est fabricanda ad fulmina nubi,</p>
<p>ut discordia [sit] rerum magnoque tumultu</p>
<p>ignibus et ventis furibundus fluctuet aer.</p>
<p>prima caloris enim pars est postrema rigoris;</p>
<p>tempus id est vernum; quare pugnare necessest</p>
<p n="370">dissimilis [res] inter se turbareque mixtas.</p>
<p>et calor extremus primo cum frigore mixtus</p>
<p>volvitur, autumni quod fertur nomine tempus,</p>
<p>hic quoque confligunt hiemes aestatibus acres.</p>
<p>propterea [freta] sunt haec anni nominitanda,</p>
<p n="375">nec mirumst, in eo si tempore plurima fiunt</p>
<p>fulmina tempestasque cietur turbida caelo,</p>
<p> ancipiti quoniam bello turbatur utrimque,</p>
<p>hinc flammis, illinc ventis umoreque mixto.</p>
<milestone unit="card" n="379"/>
<p>Hoc est igniferi naturam fulminis ipsam</p>
<p n="380">perspicere et qua vi faciat rem quamque videre,</p>
<p>non Tyrrhena retro volventem carmina frustra</p>
<p>indicia occultae divum perquirere mentis,</p>
<p>unde volans ignis pervenerit aut in utram se</p>
<p>verterit hinc partim, quo pacto per loca saepta</p>
<p n="385">insinuarit, et hinc dominatus ut extulerit se,</p>
<p>quidve nocere queat de caelo fulminis ictus.</p>
<p>quod si Iuppiter atque alii fulgentia divi</p>
<p>terrifico quatiunt sonitu caelestia templa</p>
<p>et iaciunt ignem quo cuiquest cumque voluntas,</p>
<p n="390">cur quibus incautum scelus aversabile cumquest</p>
<p>non faciunt icti flammas ut fulguris halent</p>
<p>pectore perfixo, documen mortalibus acre,</p>
<p>et potius nulla sibi turpi conscius in re</p>
<p>volvitur in flammis innoxius inque peditur</p>
<p n="395">turbine caelesti subito correptus et igni?</p>
<p>cur etiam loca sola petunt frustraque laborant?</p>
<p>an tum bracchia consuescunt firmantque lacertos?</p>
<p>in terraque patris cur telum perpetiuntur</p>
<p>optundi? cur ipse sinit neque parcit in hostis?</p>
<p n="400">denique cur numquam caelo iacit undique puro</p>
<p>Iuppiter in terras fulmen sonitusque profundit?</p>
<p>an simul ac nubes successere, ipse in eas tum</p>
<p>descendit, prope ut hinc teli determinet ictus?</p>
<p>in mare qua porro mittit ratione? quid undas</p>
<p n="405">arguit et liquidam molem camposque natantis?</p>
<p>praeterea si vult caveamus fulminis ictum,</p>
<p>cur dubitat facere ut possimus cernere missum?</p>
<p>si nec opinantis autem volt opprimere igni,</p>
<p>cur tonat ex illa parte, ut vitare queamus,</p>
<p n="410">cur tenebras ante et fremitus et murmura concit?</p>
<p>et simul in multas partis qui credere possis</p>
<p>mittere? an hoc ausis numquam contendere factum,</p>
<p>ut fierent ictus uno sub tempore plures?</p>
<p>at saepest numero factum fierique necessest,</p>
<p n="415">ut pluere in multis regionibus et cadere imbris,</p>
<p>fulmina sic uno fieri sub tempore multa.</p>
<p>postremo cur sancta deum delubra suasque</p>
<p>discutit infesto praeclaras fulmine sedes</p>
<p>et bene facta deum frangit simulacra suisque</p>
<p n="420">demit imaginibus violento volnere honorem?</p>
<p>altaque cur plerumque petit loca plurimaque eius</p>
<p>montibus in summis vestigia cernimus ignis?</p>
<milestone unit="card" n="423"/>
<p>Quod super est, facilest ex his cognoscere rebus,</p>
<p>presteras Graii quos ab re nominitarunt,</p>
<p n="425">in mare qua missi veniant ratione superne.</p>
<p>nam fit ut inter dum tam quam demissa columna</p>
<p>in mare de caelo descendat, quam freta circum</p>
<p>fervescunt graviter spirantibus incita flabris,</p>
<p>et quae cumque in eo tum sint deprensa tumultu</p>
<p n="430">navigia in summum veniant vexata periclum.</p>
<p>hoc fit ubi inter dum non quit vis incita venti</p>
<p> rumpere quam coepit nubem, sed deprimit, ut sit</p>
<p>in mare de caelo tam quam demissa columna,</p>
<p>paulatim, quasi quid pugno bracchique superne</p>
<p n="435">coniectu trudatur et extendatur in undas;</p>
<p>quam cum discidit, hinc prorumpitur in mare venti</p>
<p>vis et fervorem mirum concinnat in undis;</p>
<p>versabundus enim turbo descendit et illam</p>
<p>deducit pariter lento cum corpore nubem;</p>
<p n="440">quam simul ac gravidam detrusit ad aequora ponti,</p>
<p>ille in aquam subito totum se inmittit et omne</p>
<p>excitat ingenti sonitu mare fervere cogens.</p>
<milestone unit="card" n="443"/>
<p>Fit quoque ut involvat venti se nubibus ipse</p>
<p>vertex conradens ex aere semina nubis</p>
<p n="445">et quasi demissum caelo prestera imitetur;</p>
<p>hic ubi se in terras demisit dissoluitque,</p>
<p>turbinis immanem vim provomit atque procellae.</p>
<p>sed quia fit raro omnino montisque necessest</p>
<p>officere in terris, apparet crebrius idem</p>
<p n="450">prospectu maris in magno caeloque patenti.</p>
<p>Nubila concrescunt, ubi corpora multa volando</p>
<p>hoc super in caeli spatio coiere repente</p>
<p>asperiora, modis quae possint indupedita</p>
<p>exiguis tamen inter se compressa teneri.</p>
<p n="455">haec faciunt primum parvas consistere nubes;</p>
<p>inde ea comprendunt inter se conque gregantur</p>
<p>et coniungendo crescunt ventisque feruntur</p>
<p>usque adeo donec tempestas saeva coortast.</p>
<p>Fit quoque uti montis vicina cacumina caelo</p>
<p n="460">quam sint quoque magis, tanto magis edita fument</p>
<p>adsidue fulvae nubis caligine crassa</p>
<p>propterea quia, cum consistunt nubila primum,</p>
<p>ante videre oculi quam possint tenvia, venti</p>
<p>portantes cogunt ad summa cacumina montis;</p>
<p n="465">hic demum fit uti turba maiore coorta</p>
<p>et condensa queant apparere et simul ipso</p>
<p>vertice de montis videantur surgere in aethram.</p>
<p>nam loca declarat sursum ventosa patere</p>
<p>res ipsa et sensus, montis cum ascendimus altos.</p>
<milestone unit="card" n="470"/>
<p n="470">Praeterea permulta mari quoque tollere toto</p>
<p>corpora naturam declarant litore vestis</p>
<p>suspensae, cum concipiunt umoris adhaesum.</p>
<p>quo magis ad nubis augendas multa videntur</p>
<p>posse quoque e salso consurgere momine ponti;</p>
<p n="475">nam ratio consanguineast umoribus omnis.</p>
<p>Praeterea fluviis ex omnibus et simul ipsa</p>
<p>surgere de terra nebulas aestumque videmus,</p>
<p>quae vel ut halitus hinc ita sursum expressa feruntur</p>
<p>suffunduntque sua caelum caligine et altas</p>
<p n="480">sufficiunt nubis paulatim conveniundo;</p>
<p>urget enim quoque signiferi super aetheris aestus</p>
<p>et quasi densendo subtexit caerula nimbis.</p>
<p>Fit quoque ut hunc veniant in caelum extrinsecus illa</p>
<p>corpora quae faciunt nubis nimbosque volantis;</p>
<p n="485">innumerabilem enim numerum summamque profundi</p>
<p>esse infinitam docui, quantaque volarent</p>
<p> corpora mobilitate ostendi quamque repente</p>
<p>immemorabile [per] spatium transire solerent.</p>
<p>haut igitur mirumst, si parvo tempore saepe</p>
<p n="490">tam magnis ventis tempestas atque tenebrae</p>
<p>coperiant maria ac terras inpensa superne,</p>
<p>undique quandoquidem per caulas aetheris omnis</p>
<p>et quasi per magni circum spiracula mundi</p>
<p>exitus introitusque elementis redditus extat.</p>
<milestone unit="card" n="495"/>
<p n="495">Nunc age, quo pacto pluvius concrescat in altis</p>
<p>nubibus umor et in terras demissus ut imber</p>
<p>decidat, expediam. primum iam semina aquai</p>
<p>multa simul vincam consurgere nubibus ipsis</p>
<p>omnibus ex rebus pariterque ita crescere utrumque</p>
<p n="500">et nubis et aquam, quae cumque in nubibus extat,</p>
<p>ut pariter nobis corpus cum sanguine crescit,</p>
<p>sudor item atque umor qui cumque est denique membris.</p>
<p>concipiunt etiam multum quoque saepe marinum</p>
<p>umorem, vel uti pendentia vellera lanae,</p>
<p n="505">cum supera magnum mare venti nubila portant.</p>
<p>consimili ratione ex omnibus amnibus umor</p>
<p>tollitur in nubis. quo cum bene semina aquarum</p>
<p>multa modis multis convenere undique adaucta,</p>
<p>confertae nubes umorem mittere certant</p>
<p n="510">dupliciter; nam vis venti contrudit et ipsa</p>
<p>copia nimborum turba maiore coacta</p>
<p>urget et e supero premit ac facit effluere imbris.</p>
<p>praeterea cum rarescunt quoque nubila ventis</p>
<p>aut dissolvuntur solis super icta calore,</p>
<p n="515">mittunt umorem pluvium stillantque, quasi igni</p>
<p>cera super calido tabescens multa liquescat.</p>
<p>sed vehemens imber fit, ubi vehementer utraque</p>
<p>nubila vi cumulata premuntur et impete venti.</p>
<p>at retinere diu pluviae longumque morari</p>
<p n="520">consuerunt, ubi multa cientur semina aquarum</p>
<p>atque aliis aliae nubes nimbique rigantes</p>
<p>insuper atque omni vulgo de parte feruntur,</p>
<p>terraque cum fumans umorem tota redhalat.</p>
<p>hic ubi sol radiis tempestatem inter opacam</p>
<p n="525">adversa fulsit nimborum aspargine contra,</p>
<p>tum color in nigris existit nubibus arqui.</p>
<p>Cetera quae sursum crescunt sursumque creantur,</p>
<p>et quae concrescunt in nubibus, omnia, prorsum</p>
<p>omnia, nix venti grando gelidaeque pruinae</p>
<p n="530">et vis magna geli, magnum duramen aquarum,</p>
<p>et mora quae fluvios passim refrenat aventis,</p>
<p>perfacilest tamen haec reperire animoque videre,</p>
<p>omnia quo pacto fiant quareve creentur,</p>
<p>cum bene cognoris elementis reddita quae sint.</p>
<milestone unit="card" n="535"/>
<p n="535">Nunc age, quae ratio terrai motibus extet</p>
<p>percipe. et in primis terram fac ut esse rearis</p>
<p>supter item ut supera ventosis undique plenam</p>
<p>speluncis multosque lacus multasque lucunas</p>
<p>in gremio gerere et rupes deruptaque saxa;</p>
<p n="540">multaque sub tergo terrai flumina tecta</p>
<p>volvere vi fluctus summersos [cae]ca putandumst;</p>
<p> undique enim similem esse sui res postulat ipsa.</p>
<p>his igitur rebus subiunctis suppositisque</p>
<p>terra superne tremit magnis concussa ruinis,</p>
<p n="545">subter ubi ingentis speluncas subruit aetas;</p>
<p>quippe cadunt toti montes magnoque repente</p>
<p>concussu late disserpunt inde tremores.</p>
<p>et merito, quoniam plaustris concussa tremescunt</p>
<p>tecta viam propter non magno pondere tota,</p>
<p n="550">nec minus exultant, si quidvis cumque viai</p>
<p>ferratos utrimque rotarum succutit orbes.</p>
<p>Fit quoque, ubi in magnas aquae vastasque lucunas</p>
<p>gleba vetustate e terra provolvitur ingens,</p>
<p>ut iactetur aquae fluctu quoque terra vacillans;</p>
<p n="555">ut vas inter [aquas] non quit constare, nisi umor</p>
<p>destitit in dubio fluctu iactarier intus.</p>
<p>Praeterea ventus cum per loca subcava terrae</p>
<p>collectus parte ex una procumbit et urget</p>
<p>obnixus magnis speluncas viribus altas,</p>
<p n="560">incumbit tellus quo venti prona premit vis.</p>
<p>tum supera terram quae sunt extructa domorum</p>
<p>ad caelumque magis quanto sunt edita quaeque,</p>
<p>inclinata minent in eandem prodita partem</p>
<p>protractaeque trabes inpendent ire paratae.</p>
<p n="565">et metuunt magni naturam credere mundi</p>
<p>exitiale aliquod tempus clademque manere,</p>
<p>cum videant tantam terrarum incumbere molem!</p>
<p>quod nisi respirent venti, [vis] nulla refrenet</p>
<p>res neque ab exitio possit reprehendere euntis;</p>
<p n="570">nunc quia respirant alternis inque gravescunt</p>
<p>et quasi collecti redeunt ceduntque repulsi,</p>
<p>saepius hanc ob rem minitatur terra ruinas</p>
<p>quam facit; inclinatur enim retroque recellit</p>
<p>et recipit prolapsa suas in pondere sedes.</p>
<p n="575">hac igitur ratione vacillant omnia tecta,</p>
<p>summa magis mediis, media imis, ima perhilum.</p>
<milestone unit="card" n="577"/>
<p>Est haec eiusdem quoque magni causa tremoris.</p>
<p>ventus ubi atque animae subito vis maxima quaedam</p>
<p>aut extrinsecus aut ipsa tellure coorta</p>
<p n="580">in loca se cava terrai coniecit ibique</p>
<p>speluncas inter magnas fremit ante tumultu</p>
<p>versabunda&lt;QUE&gt; portatur, post incita cum vis</p>
<p>exagitata foras erumpitur et simul altam</p>
<p>diffindens terram magnum concinnat hiatum.</p>
<p n="585">in Syria Sidone quod accidit et fuit Aegi</p>
<p>in Peloponneso, quas exitus hic animai</p>
<p>disturbat urbes et terrae motus obortus.</p>
<p>multaque praeterea ceciderunt moenia magnis</p>
<p>motibus in terris et multae per mare pessum</p>
<p n="590">subsedere suis pariter cum civibus urbes.</p>
<p>quod nisi prorumpit, tamen impetus ipse animai</p>
<p>et fera vis venti per crebra foramina terrae</p>
<p>dispertitur ut horror et incutit inde tremorem;</p>
<p>frigus uti nostros penitus cum venit in artus,</p>
<p n="595">concutit invitos cogens tremere atque movere.</p>
<p>ancipiti trepidant igitur terrore per urbis,</p>
<p> tecta superne timent, metuunt inferne cavernas</p>
<p>terrai ne dissoluat natura repente,</p>
<p>neu distracta suum late dispandat hiatum</p>
<p n="600">idque suis confusa velit complere ruinis.</p>
<p>proinde licet quamvis caelum terramque reantur</p>
<p>incorrupta fore aeternae mandata saluti:</p>
<p>et tamen inter dum praesens vis ipsa pericli</p>
<p>subdit et hunc stimulum quadam de parte timoris,</p>
<p n="605">ne pedibus raptim tellus subtracta feratur</p>
<p>in barathrum rerumque sequatur prodita summa</p>
<p>funditus et fiat mundi confusa ruina.</p>
<p><gap desc="*" /></p>
<milestone unit="card" n="608"/>
<p>Principio mare mirantur non reddere maius</p>
<p>naturam, quo sit tantus decursus aquarum,</p>
<p n="610">omnia quo veniant ex omni flumina parte.</p>
<p>adde vagos imbris tempestatesque volantes,</p>
<p>omnia quae maria ac terras sparguntque rigantque;</p>
<p>adde suos fontis; tamen ad maris omnia summam</p>
<p>guttai vix instar erunt unius adaugmen;</p>
<p n="615">quo minus est mirum mare non augescere magnum.</p>
<p>Praeterea magnam sol partem detrahit aestu.</p>
<p>quippe videmus enim vestis umore madentis</p>
<p>exsiccare suis radiis ardentibus solem;</p>
<p>at pelage multa et late substrata videmus.</p>
<p n="620">proinde licet quamvis ex uno quoque loco sol</p>
<p>umoris parvam delibet ab aequore partem,</p>
<p>largiter in tanto spatio tamen auferet undis.</p>
<p>Tum porro venti quoque magnam tollere partem</p>
<p>umoris possunt verrentes aequora, ventis</p>
<p n="625">una nocte vias quoniam persaepe videmus</p>
<p>siccari mollisque luti concrescere crustas.</p>
<p>Praeterea docui multum quoque tollere nubes</p>
<p>umorem magno conceptum ex aequore ponti</p>
<p>et passim toto terrarum spargere in orbi,</p>
<p n="630">cum pluit in terris et venti nubila portant.</p>
<p>Postremo quoniam raro cum corpore tellus</p>
<p>est et coniunctast oras maris undique cingens,</p>
<p>debet, ut in mare de terris venit umor aquai,</p>
<p>in terras itidem manare ex aequore salso;</p>
<p n="635">percolatur enim virus retroque remanat</p>
<p>materies umoris et ad caput amnibus omnis</p>
<p>confluit, inde super terras redit agmine dulci</p>
<p>qua via secta semel liquido pede detulit undas.</p>
<milestone unit="card" n="639"/>
<p>Nunc ratio quae sit, per fauces montis ut Aetnae</p>
<p n="640">expirent ignes inter dum turbine tanto,</p>
<p>expediam; neque enim mediocri clade coorta</p>
<p>flammae tempestas Siculum dominata per agros</p>
<p>finitimis ad se convertit gentibus ora,</p>
<p>fumida cum caeli scintillare omnia templa</p>
<p n="645">cernentes pavida complebant pectora cura,</p>
<p>quid moliretur rerum natura novarum.</p>
<p>Hisce tibi in rebus latest alteque videndum</p>
<p>et longe cunctas in partis dispiciendum,</p>
<p>ut reminiscaris summam rerum esse profundam</p>
<p n="650">et videas caelum summai totius unum</p>
<p> quam sit parvula pars et quam multesima constet</p>
<p>nec tota pars, homo terrai quota totius unus.</p>
<p>quod bene propositum si plane contueare</p>
<p>ac videas plane, mirari multa relinquas.</p>
<p n="655">numquis enim nostrum miratur, siquis in artus</p>
<p>accepit calido febrim fervore coortam</p>
<p>aut alium quemvis morbi per membra dolorem?</p>
<p>opturgescit enim subito pes, arripit acer</p>
<p>saepe dolor dentes, oculos invadit in ipsos,</p>
<p n="660">existit sacer ignis et urit corpore serpens</p>
<p>quam cumque arripuit partem repitque per artus,</p>
<p>ni mirum quia sunt multarum semina rerum</p>
<p>et satis haec tellus morbi caelumque mali fert,</p>
<p>unde queat vis immensi procrescere morbi.</p>
<p n="665">sic igitur toti caelo terraeque putandumst</p>
<p>ex infinito satis omnia suppeditare,</p>
<p>unde repente queat tellus concussa moveri</p>
<p>perque mare ac terras rapidus percurrere turbo,</p>
<p>ignis abundare Aetnaeus, flammescere caelum;</p>
<p n="670">id quoque enim fit et ardescunt caelestia templa</p>
<p>et tempestates pluviae graviore coortu</p>
<p>sunt, ubi forte ita se tetulerunt semina aquarum.</p>
<p>'at nimis est ingens incendi turbidus ardor.'</p>
<p>scilicet et fluvius qui visus maximus ei,</p>
<p n="675">qui non ante aliquem maiorem vidit, et ingens</p>
<p>arbor homoque videtur et omnia de genere omni</p>
<p>maxima quae vidit quisque, haec ingentia fingit,</p>
<p>cum tamen omnia cum caelo terraque marique</p>
<p>nil sint ad summam summai totius omnem.</p>
<milestone unit="card" n="680"/>
<p n="680">Nunc tamen illa modis quibus inritata repente</p>
<p>flamma foras vastis Aetnae fornacibus efflet,</p>
<p>expediam. primum totius subcava montis</p>
<p>est natura fere silicum suffulta cavernis.</p>
<p>omnibus est porro in speluncis ventus et aer.</p>
<p n="685">ventus enim fit, ubi est agitando percitus aer.</p>
<p>hic ubi percaluit cale fecitque omnia circum</p>
<p>saxa furens, qua contingit, terramque et ab ollis</p>
<p>excussit calidum flammis velocibus ignem,</p>
<p>tollit se ac rectis ita faucibus eicit alte.</p>
<p n="690">fert itaque ardorem longe longeque favillam</p>
<p>differt et crassa volvit caligine fumum</p>
<p>extruditque simul mirando pondere saxa;</p>
<p>ne dubites quin haec animai turbida sit vis.</p>
<p>praeterea magna ex parti mare montis ad eius</p>
<p n="695">radices frangit fluctus aestumque resolvit.</p>
<p>ex hoc usque mari speluncae montis ad altas</p>
<p>perveniunt subter fauces. hac ire fatendumst</p>
<p><gap desc="*" /></p>
<p>et penetrare mari penitus res cogit aperto</p>
<p>atque efflare foras ideoque extollere flammam</p>
<p n="700">saxaque subiectare et arenae tollere nimbos.</p>
<p>in summo sunt vertice enim crateres, ut ipsi</p>
<p>nominitant, nos quod fauces perhibemus et ora.</p>
<milestone unit="card" n="703"/>
<p>Sunt aliquot quoque res quarum unam dicere causam</p>
<p>non satis est, verum pluris, unde una tamen sit;</p>
<p n="705"> corpus ut exanimum siquod procul ipse iacere</p>
<p>conspicias hominis, fit ut omnis dicere causas</p>
<p>conveniat leti, dicatur ut illius una;</p>
<p>nam [ne]que eum ferro nec frigore vincere possis</p>
<p>interiisse neque a morbo neque forte veneno,</p>
<p n="710">verum aliquid genere esse ex hoc quod contigit ei</p>
<p>scimus. item in multis hoc rebus dicere habemus.</p>
<p>Nilus in aestatem crescit campisque redundat</p>
<p>unicus in terris, Aegypti totius amnis.</p>
<p>is rigat Aegyptum medium per saepe calorem,</p>
<p n="715">aut quia sunt aestate aquilones ostia contra,</p>
<p>anni tempore eo, qui etesiae esse feruntur,</p>
<p>et contra fluvium flantes remorantur et undas</p>
<p>cogentes sursus replent coguntque manere.</p>
<p>nam dubio procul haec adverso flabra feruntur</p>
<p n="720">flumine, quae gelidis ab stellis axis aguntur;</p>
<p>ille ex aestifera parti venit amnis ab austro</p>
<p>inter nigra virum percocto saecla colore</p>
<p>exoriens penitus media ab regione diei.</p>
<p>est quoque uti possit magnus congestus harenae</p>
<p n="725">fluctibus adversis oppilare ostia contra,</p>
<p>cum mare permotum ventis ruit intus harenam;</p>
<p>quo fit uti pacto liber minus exitus amnis</p>
<p>et proclivis item fiat minus impetus undis.</p>
<p>fit quoque uti pluviae forsan magis ad caput ei</p>
<p n="730">tempore eo fiant, quo etesia flabra aquilonum</p>
<p>nubila coniciunt in eas tunc omnia partis.</p>
<p>scilicet, ad mediam regionem eiecta diei</p>
<p>cum convenerunt, ibi ad altos denique montis</p>
<p>contrusae nubes coguntur vique premuntur.</p>
<p n="735">forsitan Aethiopum penitus de montibus altis</p>
<p>crescat, ubi in campos albas descendere ningues</p>
<p>tabificis subigit radiis sol omnia lustrans.</p>
<milestone unit="card" n="738"/>
<p>Nunc age, Averna tibi quae sint loca cumque lacusque,</p>
<p>expediam, quali natura praedita constent.</p>
<p n="740">principio, quod Averna vocantur nomine, id ab re</p>
<p>inpositumst, quia sunt avibus contraria cunctis,</p>
<p>e regione ea quod loca cum venere volantes,</p>
<p>remigii oblitae pennarum vela remittunt</p>
<p>praecipitesque cadunt molli cervice profusae</p>
<p n="745">in terram, si forte ita fert natura locorum,</p>
<p>aut in aquam, si forte lacus substratus Averni.</p>
<p>is locus est Cumas aput, acri sulpure montis</p>
<p>oppleti calidis ubi fumant fontibus aucti.</p>
<p>est et Athenaeis in moenibus, arcis in ipso</p>
<p n="750">vertice, Palladis ad templum Tritonidis almae,</p>
<p>quo numquam pennis appellunt corpora raucae</p>
<p>cornices, non cum fumant altaria donis;</p>
<p>usque adeo fugitant non iras Palladis acris</p>
<p>pervigili causa, Graium ut cecinere poetae,</p>
<p n="755">sed natura loci opus efficit ipsa suapte.</p>
<p>in Syria quoque fertur item locus esse videri,</p>
<p>quadripedes quoque quo simul ac vestigia primum</p>
<p>intulerint, graviter vis cogat concidere ipsa,</p>
<p>manibus ut si sint divis mactata repente.</p>
<p n="760"> omnia quae naturali ratione geruntur,</p>
<p>et quibus e fiant causis apparet origo;</p>
<p>ianua ne pote eis Orci regionibus esse</p>
<p>credatur, post hinc animas Acheruntis in oras</p>
<p>ducere forte deos manis inferne reamur,</p>
<p n="765">naribus alipedes ut cervi saepe putantur</p>
<p>ducere de latebris serpentia saecla ferarum.</p>
<p>quod procul a vera quam sit ratione repulsum</p>
<p>percipe; nam de re nunc ipsa dicere conor.</p>
<milestone unit="card" n="769"/>
<p>Principio hoc dico, quod dixi saepe quoque ante,</p>
<p n="770">in terra cuiusque modi rerum esse figuras;</p>
<p>multa, cibo quae sunt, vitalia multaque, morbos</p>
<p>incutere et mortem quae possint adcelerare.</p>
<p>et magis esse aliis alias animantibus aptas</p>
<p>res ad vitai rationem ostendimus ante</p>
<p n="775">propter dissimilem naturam dissimilisque</p>
<p>texturas inter sese primasque figuras.</p>
<p>multa meant inimica per auris, multa per ipsas</p>
<p>insinuant naris infesta atque aspera tactu,</p>
<p>nec sunt multa parum tactu vitanda neque autem</p>
<p n="780">aspectu fugienda saporeque tristia quae sint.</p>
<p>Deinde videre licet quam multae sint homini res</p>
<p>acriter infesto sensu spurcaeque gravisque;</p>
<p>arboribus primum certis gravis umbra tributa</p>
<p>usque adeo, capitis faciant ut saepe dolores,</p>
<p n="785">siquis eas subter iacuit prostratus in herbis.</p>
<p>est etiam magnis Heliconis montibus arbos</p>
<p>floris odore hominem taetro consueta necare.</p>
<p>scilicet haec ideo terris ex omnia surgunt,</p>
<p>multa modis multis multarum semina rerum</p>
<p n="790">quod permixta gerit tellus discretaque tradit.</p>
<p>nocturnumque recens extinctum lumen ubi acri</p>
<p>nidore offendit nares, consopit ibidem,</p>
<p>concidere et spumas qui morbo mittere suevit.</p>
<p>castoreoque gravi mulier sopita recumbit,</p>
<p n="795">et manibus nitidum teneris opus effluit ei,</p>
<p>tempore eo si odoratast quo menstrua solvit.</p>
<p>multaque praeterea languentia membra per artus</p>
<p>solvunt atque animam labefactant sedibus intus.</p>
<p>denique si calidis etiam cunctere lavabris</p>
<p n="800">plenior et lueris, solio ferventis aquai</p>
<p>quam facile in medio fit uti des saepe ruinas!</p>
<p>carbonumque gravis vis atque odor insinuatur</p>
<p>quam facile in cerebrum, nisi aqua praecepimus ante!</p>
<p>at cum membra domans percepit fervida febris,</p>
<p n="805">tum fit odor vini plagae mactabilis instar.</p>
<p>nonne vides etiam terra quoque sulpur in ipsa</p>
<p>gignier et taetro concrescere odore bitumen,</p>
<p>denique ubi argenti venas aurique secuntur,</p>
<p>terrai penitus scrutantes abdita ferro,</p>
<p n="810">qualis expiret Scaptensula subter odores?</p>
<p>quidve mali fit ut exalent aurata metalla!</p>
<p>quas hominum reddunt facies qualisque colores!</p>
<p>nonne vides audisve perire in tempore parvo</p>
<p>quam soleant et quam vitai copia desit,</p>
<p n="815"> quos opere in tali cohibet vis magna necessis?</p>
<p>hos igitur tellus omnis exaestuat aestus</p>
<p>expiratque foras in apertum promptaque caeli.</p>
<milestone unit="card" n="818"/>
<p>Sic et Averna loca alitibus summittere debent</p>
<p>mortiferam vim. de terra quae surgit in auras,</p>
<p n="820">ut spatium caeli quadam de parte venenet;</p>
<p>quo simul ac primum pennis delata sit ales,</p>
<p>impediatur ibi caeco correpta veneno,</p>
<p>ut cadat e regione loci, qua derigit aestus.</p>
<p>quo cum conruit, hic eadem vis illius aestus</p>
<p n="825">reliquias vitae membris ex omnibus aufert.</p>
<p>quippe etenim primo quasi quendam conciet aestum;</p>
<p>posterius fit uti. cum iam cecidere veneni</p>
<p>in fontis ipsos, ibi sit quoque vita vomenda,</p>
<p>propterea quod magna mali fit copia circum.</p>
<p n="830">Fit quoque ut inter dum vis haec atque aestus Averni</p>
<p>aera, qui inter avis cumquest terramque locatus.</p>
<p>discutiat, prope uti locus hic linquatur inanis.</p>
<p>cuius ubi e regione loci venere volantis,</p>
<p>claudicat extemplo pinnarum nisus inanis</p>
<p n="835">et conamen utrimque alarum proditur omne.</p>
<p>hic ubi nixari nequeunt insistereque alis,</p>
<p>scilicet in terram delabi pondere cogit</p>
<p>natura, et vacuum prope iam per inane iacentes</p>
<p>dispergunt animas per caulas corporis omnis.</p>
<p><gap desc="*" /></p>
<milestone unit="card" n="840"/>
<p n="840">frigidior porro in puteis aestate fit umor,</p>
<p>arescit quia terra calore et semina si qua</p>
<p>forte vaporis habet proprie, dimittit in auras.</p>
<p>quo magis est igitur tellus effeta calore,</p>
<p>fit quoque frigidior qui in terrast abditus umor.</p>
<p n="845">frigore cum premitur porro omnis terra coitque</p>
<p>et quasi concrescit, fit scilicet ut coeundo</p>
<p>exprimat in puteos si quem gerit ipsa calorem.</p>
<p>Esse apud Hammonis fanum fons luce diurna</p>
<p>frigidus et calidus nocturno tempore fertur.</p>
<p n="850">hunc homines fontem nimis admirantur et acri</p>
<p>sole putant subter terras fervescere partim,</p>
<p>nox ubi terribili terras caligine texit.</p>
<p>quod nimis a verast longe ratione remotum.</p>
<p>quippe ubi sol nudum contractans corpus aquai</p>
<p n="855">non quierit calidum supera de reddere parte,</p>
<p>cum superum lumen tanto fervore fruatur,</p>
<p>qui queat hic supter tam crasso corpore terram</p>
<p>perquoquere umorem et calido focilare vapore?</p>
<p>praesertim cum vix possit per saepta domorum</p>
<p n="860">insinuare suum radiis ardentibus aestum.</p>
<p>quae ratiost igitur? ni mirum terra magis quod</p>
<p>rara tenet circum fontem quam cetera tellus</p>
<p>multaque sunt ignis prope semina corpus aquai.</p>
<p>hoc ubi roriferis terram nox obruit undis,</p>
<p n="865">extemplo penitus frigescit terra coitque.</p>
<p>hac ratione fit ut, tam quam compressa manu sit,</p>
<p>exprimat in fontem quae semina cumque habet ignis,</p>
<p>quae calidum faciunt laticis tactum atque vaporem.</p>
<p> inde ubi sol radiis terram dimovit obortus</p>
<p n="870">et rare fecit calido miscente vapore,</p>
<p>rursus in antiquas redeunt primordia sedes</p>
<p>ignis et in terram cedit calor omnis aquai.</p>
<p>frigidus hanc ob rem fit fons in luce diurna.</p>
<p>praeterea solis radiis iactatur aquai</p>
<p n="875">umor et in lucem tremulo rarescit ab aestu;</p>
<p>propterea fit uti quae semina cumque habet ignis</p>
<p>dimittat; quasi saepe gelum, quod continet in se,</p>
<p>mittit et exsolvit glaciem nodosque relaxat.</p>
<milestone unit="card" n="879"/>
<p>Frigidus est etiam fons, supra quem sita saepe</p>
<p n="880">stuppa iacit flammam concepto protinus igni,</p>
<p>taedaque consimili ratione accensa per undas</p>
<p>conlucet, quo cumque natans impellitur auris.</p>
<p>ni mirum quia sunt in aqua permulta vaporis</p>
<p>semina de terraque necessest funditus ipsa</p>
<p n="885">ignis corpora per totum consurgere fontem</p>
<p>et simul exspirare foras exireque in auras,</p>
<p>non ita multa tamen, calidus queat ut fieri fons;</p>
<p>praeterea dispersa foras erumpere cogit</p>
<p>vis per aquam subito sursumque ea conciliari.</p>
<p n="890">quod genus endo marist Aradi fons, dulcis aquai</p>
<p>qui scatit et salsas circum se dimovet undas;</p>
<p>et multis aliis praebet regionibus aequor</p>
<p>utilitatem opportunam sitientibus nautis,</p>
<p>quod dulcis inter salsas intervomit undas.</p>
<p n="895">sic igitur per eum possunt erumpere fontem</p>
<p>et scatere illa foras; in stuppam semina quae cum</p>
<p>conveniunt aut in taedai corpore adhaerent,</p>
<p>ardescunt facile extemplo, quia multa quoque in se</p>
<p>semina habent ignis stuppae taedaeque tenentes.</p>
<p n="900">nonne vides etiam, nocturna ad lumina linum</p>
<p>nuper ubi extinctum admoveas, accendier ante</p>
<p>quam tetigit flammam, taedamque pari ratione?</p>
<p>multaque praeterea prius ipso tacta vapore</p>
<p>eminus ardescunt quam comminus imbuat ignis.</p>
<p n="905">hoc igitur fieri quoque in illo fonte putandumst.</p>
<milestone unit="card" n="906"/>
<p>Quod super est, agere incipiam quo foedere fiat</p>
<p>naturae, lapis hic ut ferrum ducere possit,</p>
<p>quem Magneta vocant patrio de nomine Grai,</p>
<p>Magnetum quia sit patriis in finibus ortus.</p>
<p n="910">hunc homines lapidem mirantur; quippe catenam</p>
<p>saepe ex anellis reddit pendentibus ex se.</p>
<p>quinque etenim licet inter dum pluresque videre</p>
<p>ordine demisso levibus iactarier auris,</p>
<p>unus ubi ex uno dependet supter adhaerens</p>
<p n="915">ex alioque alius lapidis vim vinclaque noscit;</p>
<p>usque adeo permananter vis pervalet eius.</p>
<p>Hoc genus in rebus firmandumst multa prius quam</p>
<p>ipsius rei rationem reddere possis,</p>
<p>et nimium longis ambagibus est adeundum;</p>
<p n="920">quo magis attentas auris animumque reposco.</p>
<p>Principio omnibus ab rebus, quas cumque videmus,</p>
<p>perpetuo fluere ac mitti spargique necessest</p>
<p>corpora quae feriant oculos visumque lacessant.</p>
<p> perpetuoque fluunt certis ab rebus odores;</p>
<p n="925">frigus ut [a] fluviis, calor a sole, aestus ab undis</p>
<p>aequoris, exesor moerorum, litora propter;</p>
<p>nec varii cessant sonitus manare per auras;</p>
<p>denique in os salsi venit umor saepe saporis,</p>
<p>cum mare versamur propter, dilutaque contra</p>
<p n="930">cum tuimur misceri absinthia, tangit amaror.</p>
<p>usque adeo omnibus ab rebus res quaeque fluenter</p>
<p>fertur et in cunctas dimittitur undique partis</p>
<p>nec mora nec requies interdatur ulla fluendi,</p>
<p>perpetuo quoniam sentimus et omnia semper</p>
<p n="935">cernere odorari licet et sentire sonare.</p>
<milestone unit="card" n="936"/>
<p>Nunc omnis repetam quam raro corpore sint res</p>
<p>commemorare; quod in primo quoque carmine claret.</p>
<p>quippe etenim, quamquam multas hoc pertinet ad res</p>
<p>noscere, cum primis hanc ad rem protinus ipsam,</p>
<p n="940">qua de disserere adgredior, firmare necessest</p>
<p>nil esse in promptu nisi mixtum corpus inani.</p>
<p>principio fit ut in speluncis saxa superna</p>
<p>sudent umore et guttis manantibus stillent.</p>
<p>manat item nobis e toto corpore sudor,</p>
<p n="945">crescit barba pilique per omnia membra, per artus.</p>
<p>diditur in venas cibus omnis, auget alitque</p>
<p>corporis extremas quoque partis unguiculosque.</p>
<p>frigus item transire per aes calidumque vaporem</p>
<p>sentimus, sentimus item transire per aurum</p>
<p n="950">atque per argentum, cum pocula plena tenemus.</p>
<p>denique per dissaepta domorum saxea voces</p>
<p>pervolitant, permanat odor frigusque vaposque</p>
<p>ignis, qui ferri quoque vim penetrare suevit,</p>
<p>denique qua circum caeli lorica coercet,</p>
<p n="955">morbida visque simul, cum extrinsecus insinuatur;</p>
<p>et tempestate in terra caeloque coorta</p>
<p>in caelum terrasque remotae iure facessunt;</p>
<p>quandoquidem nihil est nisi raro corpore nexum.</p>
<milestone unit="card" n="959"/>
<p>Huc accedit uti non omnia, quae iaciuntur</p>
<p n="960">corpora cumque ab rebus, eodem praedita sensu</p>
<p>atque eodem pacto rebus sint omnibus apta.</p>
<p>principio terram sol excoquit et facit are,</p>
<p>at glaciem dissolvit et altis montibus altas</p>
<p>extructas[que] nives radiis tabescere cogit;</p>
<p n="965">denique cera lique fit in eius posta vapore.</p>
<p>ignis item liquidum facit aes aurumque resolvit,</p>
<p>at coria et carnem trahit et conducit in unum.</p>
<p>umor aquae porro ferrum condurat ab igni,</p>
<p>at coria et carnem mollit durata calore.</p>
<p n="970">barbigeras oleaster eo iuvat usque capellas,</p>
<p>effluat ambrosias quasi vero et nectare tinctus;</p>
<p>qua nihil est homini quod amarius fronde ac[ida] extet.</p>
<p>denique amaracinum fugitat sus et timet omne</p>
<p>unguentum; nam saetigeris subus acre venenumst;</p>
<p n="975">quod nos inter dum tam quam recreare videtur.</p>
<p>at contra nobis caenum taeterrima cum sit</p>
<p>spurcities, eadem subus haec iucunda videtur,</p>
<p>insatiabiliter toti ut volvantur ibidem.</p>
<milestone unit="card" n="979"/>
<p> Hoc etiam super est, ipsa quam dicere de re</p>
<p n="980">adgredior, quod dicendum prius esse videtur.</p>
<p>multa foramina cum variis sint reddita rebus,</p>
<p>dissimili inter se natura praedita debent</p>
<p>esse et habere suam naturam quaeque viasque.</p>
<p>quippe etenim varii sensus animantibus insunt,</p>
<p n="985">quorum quisque suam proprie rem percipit in se;</p>
<p>nam penetrare alio sonitus alioque saporem</p>
<p>cernimus e sucis, alio nidoris odores.</p>
<p>[scilicet id fieri cogit natura viarum</p>
<p>multimodis varians, ut paulo ostendimus ante.]</p>
<p n="990">praeterea manare aliud per saxa videtur,</p>
<p>atque aliud lignis, aliud transire per aurum,</p>
<p>argentoque foras aliud vitroque meare;</p>
<p>nam fluere hac species, illac calor ire videtur,</p>
<p>atque aliis aliud citius transmittere eadem.</p>
<p n="995">scilicet id fieri cogit natura viarum</p>
<p>multimodis varians, ut paulo ostendimus ante,</p>
<p>propter dissimilem naturam textaque rerum.</p>
<p>Qua propter, bene ubi haec confirmata atque locata</p>
<p>omnia constiterint nobis praeposta parata,</p>
<p n="1000">quod super est, facile hinc ratio reddetur et omnis</p>
<p>causa pate fiet, quae ferri pelliciat vim.</p>
<milestone unit="card" n="1002"/>
<p>Principio fluere e lapide hoc permulta necessest</p>
<p>semina sive aestum, qui discutit aera plagis,</p>
<p>inter qui lapidem ferrumque est cumque locatus.</p>
<p n="1005">hoc ubi inanitur spatium multusque vace fit</p>
<p>in medio locus, extemplo primordia ferri</p>
<p>in vacuum prolapsa cadunt coniuncta, fit utque</p>
<p>anulus ipse sequatur eatque ita corpore toto.</p>
<p>nec res ulla magis primoribus ex elementis</p>
<p n="1010">indupedita suis arte conexa cohaeret</p>
<p>quam validi ferri natura et frigidus horror.</p>
<p>quo minus est mirum, quod dicitur esse alienum,</p>
<p>corpora si nequeunt e ferro plura coorta</p>
<p>in vacuum ferri, quin anulus ipse sequatur;</p>
<p n="1015">quod facit et sequitur, donec pervenit ad ipsum</p>
<p>iam lapidem caecisque in eo compagibus haesit.</p>
<p>hoc fit idem cunctas in partis; unde vace fit</p>
<p>cumque locus, sive e transverso sive superne,</p>
<p>corpora continuo in vacuum vicina feruntur;</p>
<p n="1020">quippe agitantur enim plagis aliunde nec ipsa</p>
<p>sponte sua sursum possunt consurgere in auras.</p>
<p>huc accedit item, quare queat id magis esse,</p>
<p>haec quoque res adiumento motuque iuvatur,</p>
<p>quod, simul a fronte est anelli rarior aer</p>
<p n="1025">factus inanitusque locus magis ac vacuatus,</p>
<p>continuo fit uti qui post est cumque locatus</p>
<p>aer a tergo quasi provehat atque propellat.</p>
<p>semper enim circum positus res verberat aer;</p>
<p>sed tali fit uti propellat tempore ferrum,</p>
<p n="1030">parte quod ex una spatium vacat et capit in se.</p>
<p>hic, tibi quem memoro, per crebra foramina ferri</p>
<p>parvas ad partis subtiliter insinuatus</p>
<p>trudit et inpellit, quasi navem velaque ventus.</p>
<p> denique res omnes debent in corpore habere</p>
<p n="1035">aera, quandoquidem raro sunt corpore et aer</p>
<p>omnibus est rebus circum datus adpositusque.</p>
<p>hic igitur, penitus qui in ferrost abditus aer,</p>
<p>sollicito motu semper iactatur eoque</p>
<p>verberat anellum dubio procul et ciet intus,</p>
<p n="1040">scilicet illo eodem fertur, quo praecipitavit</p>
<p>iam semel et partem in vacuam conamina sumpsit.</p>
<milestone unit="card" n="1042"/>
<p>Fit quoque ut a lapide hoc ferri natura recedat</p>
<p>inter dum, fugere atque sequi consueta vicissim.</p>
<p>exultare etiam Samothracia ferrea vidi</p>
<p n="1045">et ramenta simul ferri furere intus ahenis</p>
<p>in scaphiis, lapis hic Magnes cum subditus esset;</p>
<p>usque adeo fugere a saxo gestire videtur.</p>
<p>aere interposito discordia tanta creatur</p>
<p>propterea quia ni mirum prius aestus ubi aeris</p>
<p n="1050">praecepit ferrique vias possedit apertas,</p>
<p>posterior lapidis venit aestus et omnia plena</p>
<p>invenit in ferro neque habet qua tranet ut ante;</p>
<p>cogitur offensare igitur pulsareque fluctu</p>
<p>ferrea texta suo; quo pacto respuit ab se</p>
<p n="1055">atque per aes agitat, sine eo quod saepe resorbet.</p>
<p>Illud in his rebus mirari mitte, quod aestus</p>
<p>non valet e lapide hoc alias impellere item res.</p>
<p>pondere enim fretae partim stant, quod genus aurum;</p>
<p>at partim raro quia sunt cum corpore, ut aestus</p>
<p n="1060">pervolet intactus, nequeunt inpellier usquam,</p>
<p>lignea materies in quo genere esse videtur.</p>
<p>interutrasque igitur ferri natura locata</p>
<p>aeris ubi accepit quaedam corpuscula, tum fit,</p>
<p>inpellant ut eo Magnesia flumine saxa.</p>
<milestone unit="card" n="1065"/>
<p n="1065">nec tamen haec ita sunt aliarum rerum aliena,</p>
<p>ut mihi multa parum genere ex hoc suppeditentur,</p>
<p>quae memorare queam inter se singlariter apta.</p>
<p>saxa vides primum sola colescere calce.</p>
<p>glutine materies taurino iungitur una,</p>
<p n="1070">ut vitio venae tabularum saepius hiscant</p>
<p>quam laxare queant compages taurea vincla.</p>
<p>vitigeni latices aquai fontibus audent</p>
<p>misceri, cum pix nequeat gravis et leve olivom.</p>
<p>purpureusque colos conchyli iungitur uno</p>
<p n="1075">corpore cum lanae, dirimi qui non queat usquam,</p>
<p>non si Neptuni fluctu renovare operam des,</p>
<p>non mare si totum velit eluere omnibus undis.</p>
<p>denique res auro non aurum copulat una,</p>
<p>aerique [aes] plumbo fit uti iungatur ab albo?</p>
<p n="1080">cetera iam quam multa licet reperire! quid ergo?</p>
<p>nec tibi tam longis opus est ambagibus usquam</p>
<p>nec me tam multam hic operam consumere par est,</p>
<p>sed breviter paucis praestat comprendere multa.</p>
<p>quorum ita texturae ceciderunt mutua contra,</p>
<p n="1085">ut cava conveniant plenis haec illius illa</p>
<p>huiusque inter se, iunctura haec optima constat.</p>
<p>est etiam, quasi ut anellis hamisque plicata</p>
<p>inter se quaedam possint coplata teneri;</p>
<p> quod magis in lapide hoc fieri ferroque videtur.</p>
<milestone unit="card" n="1090"/>
<p n="1090">Nunc ratio quae sit morbis aut unde repente</p>
<p>mortiferam possit cladem conflare coorta</p>
<p>morbida vis hominum generi pecudumque catervis,</p>
<p>expediam, primum multarum semina rerum</p>
<p>esse supra docui quae sint vitalia nobis,</p>
<p n="1095">et contra quae sint morbo mortique necessest</p>
<p>multa volare; ea cum casu sunt forte coorta</p>
<p>et perturbarunt caelum, fit morbidus aer.</p>
<p>atque ea vis omnis morborum pestilitasque</p>
<p>aut extrinsecus ut nubes nebulaeque superne</p>
<p n="1100">per caelum veniunt aut ipsa saepe coorta</p>
<p>de terra surgunt, ubi putorem umida nactast</p>
<p>intempestivis pluviisque et solibus icta.</p>
<p>nonne vides etiam caeli novitate et aquarum</p>
<p>temptari procul a patria qui cumque domoque</p>
<p n="1105">adveniunt ideo quia longe discrepitant res?</p>
<p>nam quid Brittannis caelum differre putamus,</p>
<p>et quod in Aegypto est, qua mundi claudicat axis,</p>
<p>quidve quod in Ponto est differre et Gadibus atque</p>
<p>usque ad nigra virum percocto saecla colore?</p>
<p n="1110">quae cum quattuor inter se diversa videmus</p>
<p>quattuor a ventis et caeli partibus esse,</p>
<p>tum color et facies hominum distare videntur</p>
<p>largiter et morbi generatim saecla tenere.</p>
<p>est elephas morbus qui propter flumina Nili</p>
<p n="1115">gignitur Aegypto in media neque praeterea usquam.</p>
<p>Atthide temptantur gressus oculique in Achaeis</p>
<p>finibus. inde aliis alius locus est inimicus</p>
<p>partibus ac membris; varius concinnat id aer.</p>
<p>proinde ubi se caelum, quod nobis forte alienum,</p>
<p n="1120">commovet atque aer inimicus serpere coepit,</p>
<p>ut nebula ac nubes paulatim repit et omne</p>
<p>qua graditur conturbat et immutare coactat,</p>
<p>fit quoque ut, in nostrum cum venit denique caelum,</p>
<p>corrumpat reddatque sui simile atque alienum.</p>
<p n="1125">haec igitur subito clades nova pestilitasque</p>
<p>aut in aquas cadit aut fruges persidit in ipsas</p>
<p>aut alios hominum pastus pecudumque cibatus,</p>
<p>aut etiam suspensa manet vis aere in ipso</p>
<p>et, cum spirantes mixtas hinc ducimus auras,</p>
<p n="1130">illa quoque in corpus pariter sorbere necessest.</p>
<p>consimili ratione venit bubus quoque saepe</p>
<p>pestilitas et iam pigris balantibus aegror.</p>
<p>nec refert utrum nos in loca deveniamus</p>
<p>nobis adversa et caeli mutemus amictum,</p>
<p n="1135">an caelum nobis ultro natura corumptum</p>
<p>deferat aut aliquid quo non consuevimus uti,</p>
<p>quod nos adventu possit temptare recenti.</p>
<milestone unit="card" n="1138"/>
<p>Haec ratio quondam morborum et mortifer aestus</p>
<p>finibus in Cecropis funestos reddidit agros</p>
<p n="1140">vastavitque vias, exhausit civibus urbem.</p>
<p>nam penitus veniens Aegypti finibus ortus,</p>
<p>aera permensus multum camposque natantis,</p>
<p>incubuit tandem populo Pandionis omni.</p>
<p> inde catervatim morbo mortique dabantur.</p>
<p n="1145">principio caput incensum fervore gerebant</p>
<p>et duplicis oculos suffusa luce rubentes.</p>
<p>sudabant etiam fauces intrinsecus atrae</p>
<p>sanguine et ulceribus vocis via saepta coibat</p>
<p>atque animi interpres manabat lingua cruore</p>
<p n="1150">debilitata malis, motu gravis, aspera tactu.</p>
<p>inde ubi per fauces pectus complerat et ipsum</p>
<p>morbida vis in cor maestum confluxerat aegris,</p>
<p>omnia tum vero vitai claustra lababant.</p>
<p>spiritus ore foras taetrum volvebat odorem,</p>
<p n="1155">rancida quo perolent proiecta cadavera ritu.</p>
<p>atque animi prorsum [tum] vires totius, omne</p>
<p>languebat corpus leti iam limine in ipso.</p>
<p>intolerabilibusque malis erat anxius angor</p>
<p>adsidue comes et gemitu commixta querella,</p>
<p n="1160">singultusque frequens noctem per saepe diemque</p>
<p>corripere adsidue nervos et membra coactans</p>
<p>dissoluebat eos, defessos ante, fatigans.</p>
<p>nec nimio cuiquam posses ardore tueri</p>
<p>corporis in summo summam fervescere partem,</p>
<p n="1165">sed potius tepidum manibus proponere tactum</p>
<p>et simul ulceribus quasi inustis omne rubere</p>
<p>corpus, ut est per membra sacer dum diditur ignis.</p>
<p>intima pars hominum vero flagrabat ad ossa,</p>
<p>flagrabat stomacho flamma ut fornacibus intus.</p>
<p n="1170">nil adeo posses cuiquam leve tenveque membris</p>
<p>vertere in utilitatem, at ventum et frigora semper.</p>
<p>in fluvios partim gelidos ardentia morbo</p>
<p>membra dabant nudum iacientes corpus in undas.</p>
<milestone unit="card" n="1174"/>
<p>multi praecipites nymphis putealibus alte</p>
<p n="1175">inciderunt ipso venientes ore patente:</p>
<p>insedabiliter sitis arida corpora mersans</p>
<p>aequabat multum parvis umoribus imbrem.</p>
<p>nec requies erat ulla mali: defessa iacebant</p>
<p>corpora. mussabat tacito medicina timore,</p>
<p n="1180">quippe patentia cum totiens ardentia morbis</p>
<p>lumina versarent oculorum expertia somno.</p>
<p>multaque praeterea mortis tum signa dabantur:</p>
<p>perturbata animi mens in maerore metuque,</p>
<p>triste supercilium, furiosus voltus et acer,</p>
<p n="1185">sollicitae porro plenaeque sonoribus aures,</p>
<p>creber spiritus aut ingens raroque coortus,</p>
<p>sudorisque madens per collum splendidus umor,</p>
<p>tenvia sputa minuta, croci contacta colore</p>
<p>salsaque per fauces rauca vix edita tussi.</p>
<p n="1190">in manibus vero nervi trahere et tremere artus</p>
<p>a pedibusque minutatim succedere frigus</p>
<p>non dubitabat. item ad supremum denique tempus</p>
<p>conpressae nares, nasi primoris acumen</p>
<p>tenve, cavati oculi, cava tempora, frigida pellis</p>
<p n="1195">duraque in ore, iacens rictu, frons tenta manebat.</p>
<p>nec nimio rigida post artus morte iacebant.</p>
<p>octavoque fere candenti lumine solis</p>
<p>aut etiam nona reddebant lampade vitam.</p>
<p> quorum siquis, ut est, vitarat funera leti,</p>
<p n="1200">ulceribus taetris et nigra proluvie alvi</p>
<p>posterius tamen hunc tabes letumque manebat,</p>
<p>aut etiam multus capitis cum saepe dolore</p>
<p>corruptus sanguis expletis naribus ibat.</p>
<p>huc hominis totae vires corpusque fluebat.</p>
<milestone unit="card" n="1205"/>
<p n="1205">profluvium porro qui taetri sanguinis acre</p>
<p>exierat, tamen in nervos huic morbus et artus</p>
<p>ibat et in partis genitalis corporis ipsas.</p>
<p>et graviter partim metuentes limina leti</p>
<p>vivebant ferro privati parte virili,</p>
<p n="1210">et manibus sine non nulli pedibusque manebant</p>
<p>in vita tamen et perdebant lumina partim.</p>
<p>usque adeo mortis metus iis incesserat acer.</p>
<p>atque etiam quosdam cepere oblivia rerum</p>
<p>cunctarum, neque se possent cognoscere ut ipsi.</p>
<p n="1215">multaque humi cum inhumata iacerent corpora supra</p>
<p>corporibus, tamen alituum genus atque ferarum</p>
<p>aut procul absiliebat, ut acrem exiret odorem,</p>
<p>aut, ubi gustarat, languebat morte propinqua.</p>
<p>nec tamen omnino temere illis solibus ulla</p>
<p n="1220">comparebat avis, nec tristia saecla ferarum</p>
<p>exibant silvis. languebant pleraque morbo</p>
<p>et moriebantur. cum primis fida canum vis</p>
<p>strata viis animam ponebat in omnibus aegre;</p>
<p>extorquebat enim vitam vis morbida membris.</p>
<p n="1225">incomitata rapi certabant funera vasta</p>
<p>nec ratio remedii communis certa dabatur;</p>
<p>nam quod ali dederat vitalis aeris auras</p>
<p>volvere in ore licere et caeli templa tueri,</p>
<p>hoc aliis erat exitio letumque parabat.</p>
<milestone unit="card" n="1230"/>
<p n="1230">Illud in his rebus miserandum magnopere unum</p>
<p>aerumnabile erat, quod ubi se quisque videbat</p>
<p>implicitum morbo, morti damnatus ut esset,</p>
<p>deficiens animo maesto cum corde iacebat,</p>
<p>funera respectans animam amittebat ibidem.</p>
<p n="1235">quippe etenim nullo cessabant tempore apisci</p>
<p>ex aliis alios avidi contagia morbi,</p>
<p>lanigeras tam quam pecudes et bucera saecla,</p>
<p>idque vel in primis cumulabat funere funus</p>
<p>nam qui cumque suos fugitabant visere ad aegros,</p>
<p n="1240">vitai nimium cupidos mortisque timentis</p>
<p>poenibat paulo post turpi morte malaque,</p>
<p>desertos, opis expertis, incuria mactans.</p>
<p>qui fuerant autem praesto, contagibus ibant</p>
<p>atque labore, pudor quem tum cogebat obire</p>
<p n="1245">blandaque lassorum vox mixta voce querellae.</p>
<p>optimus hoc leti genus ergo quisque subibat.</p>
<milestone unit="card" n="1247"/>
<p>Praeterea iam pastor et armentarius omnis</p>
<p>et robustus item curvi moderator aratri</p>
<p>languebat, penitusque casa contrusa iacebant</p>
<p n="1250">corpora paupertate et morbo dedita morti.</p>
<p>exanimis pueris super exanimata parentum</p>
<p>corpora non numquam posses retroque videre</p>
<p>matribus et patribus natos super edere vitam.</p>
<p> nec minimam partem ex agris maeror is in urbem</p>
<p n="1255">confluxit, languens quem contulit agricolarum</p>
<p>copia conveniens ex omni morbida parte.</p>
<p>omnia conplebant loca tectaque quo magis aestu,</p>
<p>confertos ita acervatim mors accumulabat.</p>
<p>multa siti prostrata viam per proque voluta</p>
<p n="1260">corpora silanos ad aquarum strata iacebant</p>
<p>interclusa anima nimia ab dulcedine aquarum,</p>
<p>multaque per populi passim loca prompta viasque</p>
<p>languida semanimo cum corpore membra videres</p>
<p>horrida paedore et pannis cooperta perire,</p>
<p n="1265">corporis inluvie, pelli super ossibus una,</p>
<p>ulceribus taetris prope iam sordeque sepulta.</p>
<p>omnia denique sancta deum delubra replerat</p>
<p>corporibus mors exanimis onerataque passim</p>
<p>cuncta cadaveribus caelestum templa manebant,</p>
<p n="1270">hospitibus loca quae complerant aedituentes.</p>
<p>nec iam religio divom nec numina magni</p>
<p>pendebantur enim: praesens dolor exsuperabat.</p>
<p>nec mos ille sepulturae remanebat in urbe,</p>
<p>quo prius hic populus semper consuerat humari;</p>
<p n="1275">perturbatus enim totus trepidabat et unus</p>
<p>quisque suum pro re [cognatum] maestus humabat.</p>
<p>multaque [res] subita et paupertas horrida suasit;</p>
<p>namque suos consanguineos aliena rogorum</p>
<p>insuper extructa ingenti clamore locabant</p>
<p n="1280">subdebantque faces, multo cum sanguine saepe</p>
<p>rixantes, potius quam corpora desererentur,</p>
<p>inque aliis alium populum sepelire suorum</p>
<p>certantes; lacrimis lassi luctuque redibant;</p>
<p>inde bonam partem in lectum maerore dabantur;</p>
<p n="1285">nec poterat quisquam reperiri, quem neque morbus</p>
<p>nec mors nec luctus temptaret tempore tali.</p>
</div1>
</body></text>
</work>