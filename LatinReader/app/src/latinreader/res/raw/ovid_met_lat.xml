<?xml version="1.0"?>
<work>
<header type="text" status="new">
<fileDesc>
<titleStmt>
<title>Metamorphoses</title>
<author n="Ov.">P. Ovidius Naso</author>
<editor role="editor" n="Magnus">Hugo Magnus</editor>
</titleStmt>
<extent>about 661Kb</extent>
<sourceDesc>
<biblStruct>
<monogr>
<author>Ovid</author>
<title>Metamorphoses</title>
<editor role="editor">Hugo Magnus</editor>
<imprint>
<pubPlace>Gotha (Germany)</pubPlace>
<publisher>Friedr. Andr. Perthes</publisher>
<date>1892</date>
</imprint>
</monogr>
</biblStruct>
</sourceDesc>
</fileDesc>
</header>

<text><body>
<div1 type="Book" n="1">
<milestone n="1" unit="card"/>
<milestone ed="Magnus" n="Invocatio." unit="tale"/>
<milestone ed="More" n="Invocation" unit="tale"/>

<milestone ed="P" unit="para"/> <p>In nova fert animus mutatas dicere formas</p>
 <p>corpora; di, coeptis (nam vos mutastis et illas)</p>
 <p>adspirate meis primaque ab origine mundi</p>
 <p>ad mea perpetuum deducite tempora carmen.</p>

<milestone n="5" unit="card"/>
<milestone ed="Magnus" n="Mundi origo." unit="tale"/>

<milestone ed="P" unit="para"/> <p n="5">Ante mare et terras et quod tegit omnia caelum</p>
 <p>unus erat toto naturae vultus in orbe,</p>
 <p>quem dixere chaos: rudis indigestaque moles</p>
 <p>nec quicquam nisi pondus iners congestaque eodem</p>
 <p>non bene iunctarum discordia semina rerum.</p>
 <p n="10">nullus adhuc mundo praebebat lumina Titan,</p>
 <p>nec nova crescendo reparabat cornua Phoebe,</p>
 <p>nec circumfuso pendebat in aere tellus</p>
 <p>ponderibus librata suis, nec bracchia longo</p>
 <p>margine terrarum porrexerat Amphitrite;</p>
 <p n="15">utque aer, tellus illic et pontus et aether.</p>
 <p>Sic erat instabilis tellus, innabilis unda,</p>
 <p>lucis egens aer: nulli sua forma manebat,</p>
 <p>obstabatque aliis aliud, quia corpore in uno</p>
 <p>frigida pugnabant calidis, umentia siccis,</p>
 <p n="20">mollia cum duris, sine pondere habentia pondus.</p>
<milestone ed="P" unit="para"/> <p>Hanc deus et melior litem natura diremit.</p>
 <p>Nam caelo terras et terris abscidit undas,</p>
 <p>et liquidum spisso secrevit ab aere caelum.</p>
 <p>Quae postquam evolvit caecoque exemit acervo,</p>
 <p n="25">dissociata locis concordi pace ligavit.</p>
 <p>Ignea convexi vis et sine pondere caeli</p>
 <p>emicuit summaque locum sibi fecit in arce:</p>
 <p>proximus est aer illi levitate locoque:</p>
 <p>densior his tellus, elementaque grandia traxit</p>
 <p n="30">et pressa est gravitate sua: circumfluus umor</p>
 <p>ultima possedit solidumque coercuit orbem.</p>
<milestone ed="P" unit="para"/> <p>Sic ubi dispositam quisquis fuit ille deorum</p>
 <p>congeriem secuit sectamque in membra redegit,</p>
 <p>principio terram, ne non aequalis ab omni</p>
 <p n="35">parte foret, magni speciem glomeravit in orbis.</p>
 <p>Tum freta diffudit rapidisque tumescere ventis</p>
 <p>iussit et ambitae circumdare litora terrae.</p>
 <p>Addidit et fontes et stagna inmensa lacusque</p>
 <p>fluminaque obliquis cinxit declivia ripis,</p>
 <p n="40">quae, diversa locis, partim sorbentur ab ipsa,</p>
 <p>in mare perveniunt partim campoque recepta</p>
 <p>liberioris aquae pro ripis litora pulsant.</p>
 <p>Iussit et extendi campos, subsidere valles,</p>
 <p>fronde tegi silvas, lapidosos surgere montes.</p>
 <p n="45">Utque duae dextra caelum totidemque sinistra</p>
 <p>parte secant zonae, quinta est ardentior illis,</p>
 <p>sic onus inclusum numero distinxit eodem</p>
 <p>cura dei, totidemque plagae tellure premuntur.</p>
 <p>Quarum quae media est, non est habitabilis aestu:</p>
 <p n="50">nix tegit alta duas: totidem inter utrumque locavit</p>
 <p>temperiemque dedit mixta cum frigore flamma.</p>
<milestone ed="P" unit="para"/> <p>Inminet his aer. Qui quanto est pondere terrae,</p>
 <p>pondere aquae levior tanto est onerosior igni.</p>
 <p>Illic et nebulas, illic consistere nubes</p>
 <p n="55">iussit et humanas motura tonitrua mentes</p>
 <p>et cum fulminibus facientes fulgura ventos.</p>
 <p>His quoque non passim mundi fabricator habendum</p>
 <p>aera permisit: vix nunc obsistitur illis,</p>
 <p>cum sua quisque regant diverso flamina tractu,</p>
 <p n="60">quin lanient mundum: tanta est discordia fratrum.</p>
 <p>Eurus ad Auroram Nabataeaque regna recessit</p>
 <p>Persidaque et radiis iuga subdita matutinis;</p>
 <p>vesper et occiduo quae litora sole tepescunt,</p>
 <p>proxima sunt Zephyro: Scythiam septemque triones</p>
 <p n="65">horrifer invasit Boreas: contraria tellus</p>
 <p>nubibus adsiduis pluviaque madescit ab Austro.</p>
 <p>Haec super inposuit liquidum et gravitate carentem</p>
 <p>aethera nec quicquam terrenae faecis habentem.</p>
 <p>Vix ita limitibus dissaepserat omnia certis,</p>
 <p n="70">cum, quae pressa diu massa latuere sub illa,</p>
 <p>sidera coeperunt toto effervescere caelo.</p>
<milestone ed="P" unit="para"/> <p>Neu regio foret ulla suis animalibus orba,</p>
 <p>astra tenent caeleste solum formaeque deorum,</p>
 <p>cesserunt nitidis habitandae piscibus undae,</p>
 <p n="75">terra feras cepit, volucres agitabilis aer.</p>
<milestone ed="P" unit="para"/> <p>Sanctius his animal mentisque capacius altae</p>
 <p>deerat adhuc et quod dominari in cetera posset.</p>
 <p>Natus homo est, sive hunc divino semine fecit</p>
 <p>ille opifex rerum, mundi melioris origo,</p>
 <p n="80">sive recens tellus seductaque nuper ab alto</p>
 <p>aethere cognati retinebat semina caeli;</p>
 <p>quam satus Iapeto mixtam pluvialibus undis</p>
 <p>finxit in effigiem moderantum cuncta deorum.</p>
 <p>Pronaque cum spectent animalia cetera terram,</p>
 <p n="85">os homini sublime dedit, caelumque videre</p>
 <p>iussit et erectos ad sidera tollere vultus.</p>
 <p>Sic, modo quae fuerat rudis et sine imagine, tellus</p>
 <p>induit ignotas hominum conversa figuras.</p>

<milestone n="89" unit="card"/>
<milestone ed="Magnus" n="Quattuor aetates. Gigantes." unit="tale"/>

<milestone ed="P" unit="para"/> <p>Aurea prima sata est aetas, quae vindice nullo,</p>
 <p n="90">sponte sua, sine lege fidem rectumque colebat.</p>
 <p>Poena metusque aberant, nec verba minantia fixo</p>
 <p>aere legebantur, nec supplex turba timebat</p>
 <p>iudicis ora sui, sed erant sine vindice tuti.</p>
 <p>Nondum caesa suis, peregrinum ut viseret orbem,</p>
 <p n="95">montibus in liquidas pinus descenderat undas,</p>
 <p>nullaque mortales praeter sua litora norant.</p>
 <p>Nondum praecipites cingebant oppida fossae;</p>
 <p>non tuba directi, non aeris cornua flexi,</p>
 <p>non galeae, non ensis erat: sine militis usu</p>
 <p n="100">mollia securae peragebant otia gentes.</p>
 <p>ipsa quoque inmunis rastroque intacta nec ullis</p>
 <p>saucia vomeribus per se dabat omnia tellus;</p>
 <p>contentique cibis nullo cogente creatis</p>
 <p>arbuteos fetus montanaque fraga legebant</p>
 <p n="105">cornaque et in duris haerentia mora rubetis</p>
 <p>et quae deciderant patula Iovis arbore glandes.</p>
 <p>Ver erat aeternum, placidique tepentibus auris</p>
 <p>mulcebant zephyri natos sine semine flores.</p>
 <p>Mox etiam fruges tellus inarata ferebat,</p>
 <p n="110">nec renovatus ager gravidis canebat aristis;</p>
 <p>flumina iam lactis, iam flumina nectaris ibant,</p>
 <p>flavaque de viridi stillabant ilice mella.</p>
<milestone ed="P" unit="para"/> <p>Postquam, Saturno tenebrosa in Tartara misso,</p>
 <p>sub Iove mundus erat, subiit argentea proles,</p>
 <p n="115">auro deterior, fulvo pretiosior aere.</p>
 <p>Iuppiter antiqui contraxit tempora veris</p>
 <p>perque hiemes aestusque et inaequalis autumnos</p>
 <p>et breve ver spatiis exegit quattuor annum.</p>
 <p>Tum primum siccis aer fervoribus ustus</p>
 <p n="120">canduit, et ventis glacies adstricta pependit.</p>
 <p>Tum primum subiere domus (domus antra fuerunt</p>
 <p>et densi frutices et vinctae cortice virgae).</p>
 <p>Semina tum primum longis Cerealia sulcis</p>
 <p>obruta sunt, pressique iugo gemuere iuvenci.</p>
<milestone ed="P" unit="para"/> <p n="125">Tertia post illam successit aenea proles,</p>
 <p>saevior ingeniis et ad horrida promptior arma,</p>
 <p>non scelerata tamen. De duro est ultima ferro.</p>
 <p>Protinus inrupit venae peioris in aevum</p>
 <p>omne nefas: fugere pudor verumque fidesque;</p>
 <p n="130">In quorum subiere locum fraudesque dolique</p>
 <p>insidiaeque et vis et amor sceleratus habendi.</p>
 <p>Vela dabat ventis (nec adhuc bene noverat illos)</p>
 <p>navita; quaeque diu steterant in montibus altis,</p>
 <p>fluctibus ignotis insultavere carinae,</p>
 <p n="135">communemque prius ceu lumina solis et auras</p>
 <p>cautus humum longo signavit limite mensor.</p>
 <p>Nec tantum segetes alimentaque debita dives</p>
 <p>poscebatur humus, sed itum est in viscera terrae:</p>
 <p>quasque recondiderat Stygiisque admoverat umbris,</p>
 <p n="140">effodiuntur opes, inritamenta malorum.</p>
 <p>Iamque nocens ferrum ferroque nocentius aurum</p>
 <p>prodierat: prodit bellum, quod pugnat utroque,</p>
 <p>sanguineaque manu crepitantia concutit arma.</p>
 <p>Vivitur ex rapto: non hospes ab hospite tutus,</p>
 <p n="145">non socer a genero; fratrum quoque gratia rara est.</p>
 <p>Inminet exitio vir coniugis, illa mariti;</p>
 <p>lurida terribiles miscent aconita novercae;</p>
 <p>filius ante diem patrios inquirit in annos.</p>
 <p>Victa iacet pietas, et virgo caede madentis,</p>
 <p n="150">ultima caelestum terras Astraea reliquit.</p>

<milestone ed="More" n="Giants" unit="tale"/>

<milestone ed="P" unit="para"/> <p>Neve foret terris securior arduus aether,</p>
 <p>adfectasse ferunt regnum caeleste Gigantas</p>
 <p>altaque congestos struxisse ad sidera montes.</p>
 <p>Tum pater omnipotens misso perfregit Olympum</p>
 <p n="155">fulmine et excussit subiectae Pelion Ossae.</p>
 <p>Obruta mole sua cum corpora dira iacerent,</p>
 <p>perfusam multo natorum sanguine Terram</p>
 <p>inmaduisse ferunt calidumque animasse cruorem,</p>
 <p>et, ne nulla suae stirpis monimenta manerent,</p>
 <p n="160">in faciem vertisse hominum. Sed et illa propago</p>
 <p>contemptrix superum saevaeque avidissima caedis</p>
 <p>et violenta fuit: scires e sanguine natos.</p>

<milestone n="163" unit="card"/>
<milestone ed="Magnus" n="Lycaon." unit="tale"/>

<milestone ed="P" unit="para"/> <p>Quae pater ut summa vidit Saturnius arce,</p>
 <p>ingemit et, facto nondum vulgata recenti,</p>
 <p n="165">foeda Lycaoniae referens convivia mensae,</p>
 <p>ingentes animo et dignas Iove concipit iras,</p>
 <p>conciliumque vocat: tenuit mora nulla vocatos.</p>
<milestone ed="P" unit="para"/> <p>Est via sublimis, caelo manifesta sereno:</p>
 <p>lactea nomen habet, candore notabilis ipso.</p>
 <p n="170">Hac iter est superis ad magni tecta Tonantis</p>
 <p>regalemque domum. Dextra laevaque deorum</p>
 <p>atria nobilium valvis celebrantur apertis</p>
 <p>(plebs habitat diversa locis): hac parte potentes</p>
 <p>caelicolae clarique suos posuere penates.</p>
 <p n="175">Hic locus est, quem, si verbis audacia detur,</p>
 <p>haud timeam magni dixisse Palatia caeli.</p>
<milestone ed="P" unit="para"/> <p>Ergo ubi marmoreo superi sedere recessu,</p>
 <p>celsior ipse loco sceptroque innixus eburno</p>
 <p>terrificam capitis concussit terque quaterque</p>
 <p n="180">caesariem, cum qua terram, mare, sidera movit.</p>
 <p>Talibus inde modis ora indignantia solvit:</p>
<milestone ed="P" unit="para"/> <p>Non ego pro mundi regno magis anxius illa</p>
 <p>tempestate fui, qua centum quisque parabat</p>
 <p>inicere anguipedum captivo bracchia caelo.</p>
 <p n="185">Nam quamquam ferus hostis erat, tamen illud ab uno</p>
 <p>corpore et ex una pendebat origine bellum.</p>
 <p>Nunc mihi, qua totum Nereus circumsonat orbem,</p>
 <p>perdendum est mortale genus: per flumina iuro</p>
 <p>infera, sub terras Stygio labentia luco!</p>
 <p n="190">cuncta prius temptata: sed inmedicabile corpus</p>
 <p>ense recidendum est, ne pars sincera trahatur.</p>
 <p>Sunt mihi semidei, sunt rustica numina, nymphae</p>
 <p>faunique satyrique et monticolae silvani:</p>
 <p>quos quoniam caeli nondum dignamur honore,</p>
 <p n="195">quas dedimus certe terras habitare sinamus.</p>
 <p>An satis, o superi, tutos fore creditis illos,</p>
 <p>cum mihi, qui fulmen, qui vos habeoque regoque,</p>
 <p>struxerit insidias notus feritate Lycaon?</p>
<milestone ed="P" unit="para"/> <p>Confremuere omnes studiisque ardentibus ausum</p>
 <p n="200">talia deposcunt. Sic, cum manus inpia saevit</p>
 <p>sanguine Caesareo Romanum exstinguere nomen,</p>
 <p>attonitum tanto subitae terrore ruinae</p>
 <p>humanum genus est totusque perhorruit orbis:</p>
 <p>nec tibi grata minus pietas, Auguste, tuorum est,</p>
 <p n="205">quam fuit illa Iovi. Qui postquam voce manuque</p>
 <p>murmura conpressit, tenuere silentia cuncti.</p>
 <p>Substitit ut clamor pressus gravitate regentis,</p>
 <p>Iuppiter hoc iterum sermone silentia rupit:</p>
<milestone ed="P" unit="para"/> <p>Ille quidem poenas, curam hanc dimittite, solvit.</p>
 <p n="210">Quod tamen admissum, quae sit vindicta, docebo.</p>
 <p>Contigerat nostras infamia temporis aures;</p>
 <p>quam cupiens falsam summo delabor Olympo</p>
 <p>et deus humana lustro sub imagine terras.</p>
 <p>Longa mora est, quantum noxae sit ubique repertum,</p>
 <p n="215">enumerare: minor fuit ipsa infamia vero.</p>
 <p>Maenala transieram latebris horrenda ferarum</p>
 <p>et cum Cyllene gelidi pineta Lycaei:</p>
 <p>Arcadis hinc sedes et inhospita tecta tyranni</p>
 <p>ingredior, traherent cum sera crepuscula noctem.</p>
 <p n="220">Signa dedi venisse deum, vulgusque precari</p>
 <p>coeperat: inridet primo pia vota Lycaon,</p>
 <p>mox ait experiar deus hic, discrimine aperto,</p>
 <p>an sit mortalis. Nec erit dubitabile verum.</p>
 <p>Nocte gravem somno necopina perdere morte</p>
 <p n="225">me parat: haec illi placet experientia veri.</p>
 <p>Nec contentus eo est: missi de gente Molossa</p>
 <p>obsidis unius iugulum mucrone resolvit,</p>
 <p>atque ita semineces partim ferventibus artus</p>
 <p>mollit aquis, partim subiecto torruit igni.</p>
 <p n="230">Quod simul inposuit mensis, ego vindice flamma</p>
 <p>in domino dignos everti tecta penates.</p>
 <p>Territus ipse fugit, nactusque silentia ruris</p>
 <p>exululat frustraque loqui conatur: ab ipso</p>
 <p>conligit os rabiem, solitaeque cupidine caedis</p>
 <p n="235">vertitur in pecudes et nunc quoque sanguine gaudet.</p>
 <p>In villos abeunt vestes, in crura lacerti:</p>
 <p>fit lupus et veteris servat vestigia formae.</p>
 <p>Canities eadem est, eadem violentia vultus,</p>
 <p>idem oculi lucent, eadem feritatis imago est.</p>
<milestone ed="More" n="The Deluge" unit="tale"/>
 <p n="240">Occidit una domus. Sed non domus una perire</p>
 <p>digna fuit: qua terra patet, fera regnat Erinys.</p>
 <p>In facinus iurasse putes. Dent ocius omnes</p>
 <p>quas meruere pati (sic stat sententia) poenas.</p>
<milestone ed="P" unit="para"/> <p>Dicta Iovis pars voce probant stimulosque frementi</p>
 <p n="245">adiciunt, alii partes adsensibus inplent.</p>
 <p>Est tamen humani generis iactura dolori</p>
 <p>omnibus, et, quae sit terrae mortalibus orbae</p>
 <p>forma futura, rogant, quis sit laturus in aras</p>
 <p>tura, ferisne paret populandas tradere terras.</p>
 <p n="250">Talia quaerentes (sibi enim fore cetera curae)</p>
 <p>rex superum trepidare vetat subolemque priori</p>
 <p>dissimilem populo promittit origine mira.</p>

<milestone n="253" unit="card"/>
<milestone ed="Magnus" n="Diluvium. Deucalion et Pyrrha." unit="tale"/>

<milestone ed="P" unit="para"/> <p>Iamque erat in totas sparsurus fulmina terras:</p>
 <p>sed timuit, ne forte sacer tot ab ignibus aether</p>
 <p n="255">conciperet flammas longusque ardesceret axis:</p>
 <p>esse quoque in fatis reminiscitur, adfore tempus,</p>
 <p>quo mare, quo tellus correptaque regia caeli</p>
 <p>ardeat et mundi moles obsessa laboret.</p>
 <p>Tela reponuntur manibus fabricata Cyclopum:</p>
 <p n="260">poena placet diversa, genus mortale sub undis</p>
 <p>perdere et ex omni nimbos demittere caelo.</p>
<milestone ed="P" unit="para"/> <p>Protinus Aeoliis Aquilonem claudit in antris</p>
 <p>et quaecumque fugant inductas flamina nubes</p>
 <p>emittitque Notum. Madidis Notus evolat alis,</p>
 <p n="265">terribilem picea tectus caligine vultum:</p>
 <p>barba gravis nimbis, canis fluit unda capillis;</p>
 <p>fronte sedent nebulae, rorant pennaeque sinusque.</p>
 <p>Utque manu late pendentia nubila pressit,</p>
 <p>fit fragor: hinc densi funduntur ab aethere nimbi.</p>
 <p n="270">Nuntia Iunonis varios induta colores</p>
 <p>concipit Iris aquas alimentaque nubibus adfert.</p>
 <p>Sternuntur segetes et deplorata coloni</p>
 <p>vota iacent, longique perit labor inritus anni.</p>
<milestone ed="P" unit="para"/> <p>Nec caelo contenta suo est Iovis ira, sed illum</p>
 <p n="275">caeruleus frater iuvat auxiliaribus undis.</p>
 <p>Convocat hic amnes. Qui postquam tecta tyranni</p>
 <p>intravere sui, non est hortamine longo</p>
 <p>nunc ait utendum. Vires effundite vestras:</p>
 <p>sic opus est! aperite domos ac mole remota</p>
 <p n="280">fluminibus vestris totas inmittite habenas!</p>
 <p>Iusserat; hi redeunt ac fontibus ora relaxant</p>
 <p>et defrenato volvuntur in aequora cursu.</p>
 <p>Ipse tridente suo terram percussit: at illa</p>
 <p>intremuit motuque vias patefecit aquarum.</p>
 <p n="285">Exspatiata ruunt per apertos flumina campos</p>
 <p>cumque satis arbusta simul pecudesque virosque</p>
 <p>tectaque cumque suis rapiunt penetralia sacris.</p>
 <p>Siqua domus mansit potuitque resistere tanto</p>
 <p>indeiecta malo, culmen tamen altior huius</p>
 <p n="290">unda tegit, pressaeque latent sub gurgite turres.</p>
<milestone ed="P" unit="para"/> <p>Iamque mare et tellus nullum discrimen habebant:</p>
 <p>omnia pontus erant; deerant quoque litora ponto.</p>
 <p>Occupat hic collem, cumba sedet alter adunca</p>
 <p>et ducit remos illic, ubi nuper ararat,</p>
 <p n="295">ille supra segetes aut mersae culmina villae</p>
 <p>navigat, hic summa piscem deprendit in ulmo.</p>
 <p>Figitur in viridi, si fors tulit, ancora prato,</p>
 <p>aut subiecta terunt curvae vineta carinae;</p>
 <p>et, modo qua graciles gramen carpsere capellae,</p>
 <p n="300">nunc ibi deformes ponunt sua corpora phocae.</p>
 <p>Mirantur sub aqua lucos urbesque domosque</p>
 <p>Nereides, silvasque tenent delphines et altis</p>
 <p>incursant ramis agitataque robora pulsant.</p>
 <p>Nat lupus inter oves, fulvos vehit unda leones,</p>
 <p n="305">unda vehit tigres, nec vires fulminis apro,</p>
 <p>crura nec ablato prosunt velocia cervo.</p>
 <p>Quaesitisque diu terris, ubi sistere possit,</p>
 <p>in mare lassatis volucris vaga decidit alis.</p>
 <p>Obruerat tumulos inmensa licentia ponti,</p>
 <p n="310">pulsabantque novi montana cacumina fluctus.</p>
 <p>Maxima pars unda rapitur; quibus unda pepercit,</p>
 <p>illos longa domant inopi ieiunia victu.</p>
<milestone ed="P" unit="para"/> <p>Separat Aonios Oetaeis Phocis ab arvis,</p>
 <p>terra ferax, dum terra fuit, sed tempore in illo</p>
 <p n="315">pars maris et latus subitarum campus aquarum.</p>
 <p>Mons ibi verticibus petit arduus astra duobus,</p>
 <p>nomine Parnasus, superantque cacumina nubes.</p>
 <p>Hic ubi Deucalion (nam cetera texerat aequor)</p>
 <p>cum consorte tori parva rate vectus adhaesit,</p>
 <p n="320">Corycidas nymphas et numina montis adorant</p>
 <p>fatidicamque Themin, quae tunc oracla tenebat.</p>
 <p>Non illo melior quisquam nec amantior aequi</p>
 <p>vir fuit aut illa metuentior ulla deorum.</p>
 <p>Iuppiter ut liquidis stagnare paludibus orbem</p>
 <p n="325">et superesse virum de tot modo milibus unum,</p>
 <p>et superesse videt de tot modo milibus unam,</p>
 <p>innocuos ambo, cultores numinis ambo,</p>
 <p>nubila disiecit nimbisque aquilone remotis</p>
 <p>et caelo terras ostendit et aethera terris.</p>
 <p n="330">Nec maris ira manet, positoque tricuspide telo</p>
 <p>mulcet aquas rector pelagi supraque profundum</p>
 <p>exstantem atque umeros innato murice tectum</p>
 <p>caeruleum Tritona vocat conchaeque sonanti</p>
 <p>inspirare iubet fluctusque et flumina signo</p>
 <p n="335">iam revocare dato. Cava bucina sumitur illi,</p>
 <p>tortilis, in latum quae turbine crescit ab imo,</p>
 <p>bucina, quae medio concepit ubi aera ponto,</p>
 <p>litora voce replet sub utroque iacentia Phoebo.</p>
 <p>Tunc quoque, ut ora dei madida rorantia barba</p>
 <p n="340">contigit et cecinit iussos inflata receptus,</p>
 <p>omnibus audita est telluris et aequoris undis,</p>
 <p>et quibus est undis audita, coercuit omnes.</p>
 <p>Iam mare litus habet, plenos capit alveus amnes,</p>
 <p>flumina subsidunt collesque exire videntur,</p>
 <p n="345">surgit humus, crescunt loca decrescentibus undis,</p>
 <p>postque diem longam nudata cacumina silvae</p>
 <p>ostendunt limumque tenent in fronde relictum.</p>
<milestone n="348" unit="card"/>
<milestone ed="P" unit="para"/> <p>Redditus orbis erat. Quem postquam vidit inanem</p>
 <p>et desolatas agere alta silentia terras,</p>
 <p n="350">Deucalion lacrimis ita Pyrrham adfatur obortis:</p>
 <p>O soror, o coniunx, o femina sola superstes,</p>
 <p>quam commune mihi genus et patruelis origo,</p>
 <p>deinde torus iunxit, nunc ipsa pericula iungunt,</p>
 <p>terrarum, quascumque vident occasus et ortus,</p>
 <p n="355">nos duo turba sumus; possedit cetera pontus.</p>
 <p>Haec quoque adhuc vitae non est fiducia nostrae</p>
 <p>certa satis; terrent etiam nunc nubila mentem.</p>
 <p>Quis tibi, si sine me fatis erepta fuisses,</p>
 <p>nunc animus, miseranda, foret? quo sola timorem</p>
 <p n="360">ferre modo posses? quo consolante doleres?</p>
 <p>Namque ego (crede mihi) si te quoque pontus haberet,</p>
 <p>te sequerer, coniunx, et me quoque pontus haberet.</p>
 <p>O utinam possim populos reparare paternis</p>
 <p>artibus atque animas formatae infundere terrae!</p>
 <p n="365">Nunc genus in nobis restat mortale duobus</p>
 <p>(sic visum superis) hominumque exempla manemus.</p>
<milestone ed="P" unit="para"/> <p>Dixerat, et flebant. Placuit caeleste precari</p>
 <p>numen et auxilium per sacras quaerere sortes.</p>
 <p>Nulla mora est: adeunt pariter Cephisidas undas,</p>
 <p n="370">ut nondum liquidas, sic iam vada nota secantes.</p>
 <p>Inde ubi libatos inroravere liquores</p>
 <p>vestibus et capiti, flectunt vestigia sanctae</p>
 <p>ad delubra deae, quorum fastigia turpi</p>
 <p>pallebant musco stabantque sine ignibus arae.</p>
 <p n="375">Ut templi tetigere gradus, procumbit uterque</p>
 <p>pronus humi gelidoque pavens dedit oscula saxo</p>
 <p>atque ita si precibus dixerunt numina iustis</p>
 <p>victa remollescunt, si flectitur ira deorum,</p>
 <p>dic, Themi, qua generis damnum reparabile nostri</p>
 <p n="380">arte sit, et mersis fer opem, mitissima, rebus.</p>
 <p>Mota dea est sortemque dedit: Discedite templo</p>
 <p>et velate caput cinctasque resolvite vestes</p>
 <p>ossaque post tergum magnae iactate parentis.</p>
<milestone ed="P" unit="para"/> <p>Obstipuere diu, rumpitque silentia voce</p>
 <p n="385">Pyrrha prior iussisque deae parere recusat,</p>
 <p>detque sibi veniam pavido rogat ore, pavetque</p>
 <p>laedere iactatis maternas ossibus umbras.</p>
 <p>Interea repetunt caecis obscura latebris</p>
 <p>verba datae sortis secum inter seque volutant.</p>
 <p n="390">Inde Promethides placidis Epimethida dictis</p>
 <p>mulcet et aut fallax ait est sollertia nobis,</p>
 <p>aut pia sunt nullumque nefas oracula suadent.</p>
 <p>Magna parens terra est, lapides in corpore terrae</p>
 <p>ossa reor dici; iacere hos post terga iubemur.</p>
<milestone ed="P" unit="para"/> <p n="395">Coniugis augurio quamquam Titania mota est,</p>
 <p>spes tamen in dubio est: adeo caelestibus ambo</p>
 <p>diffidunt monitis. Sed quid temptare nocebit?</p>
 <p>Discedunt velantque caput tunicasque recingunt</p>
 <p>et iussos lapides sua post vestigia mittunt.</p>
 <p n="400">Saxa (quis hoc credat, nisi sit pro teste vetustas?)</p>
 <p>ponere duritiem coepere suumque rigorem</p>
 <p>mollirique mora mollitaque ducere formam.</p>
 <p>Mox ubi creverunt naturaque mitior illis</p>
 <p>contigit, ut quaedam, sic non manifesta, videri</p>
 <p n="405">forma potest hominis, sed, uti de marmore coepta,</p>
 <p>non exacta satis rudibusque simillima signis.</p>
 <p>Quae tamen ex illis aliquo pars umida suco</p>
 <p>et terrena fuit, versa est in corporis usum;</p>
 <p>quod solidum est flectique nequit, mutatur in ossa;</p>
 <p n="410">quae modo vena fuit, sub eodem nomine mansit;</p>
 <p>inque brevi spatio superorum numine saxa</p>
 <p>missa viri manibus faciem traxere virorum,</p>
 <p>et de femineo reparata est femina iactu.</p>
 <p>Inde genus durum sumus experiensque laborum</p>
 <p n="415">et documenta damus qua simus origine nati.</p>

<milestone n="416" unit="card"/>
<milestone ed="Magnus" n="Python." unit="tale"/>

<milestone ed="P" unit="para"/> <p>Cetera diversis tellus animalia formis</p>
 <p>sponte sua peperit, postquam vetus umor ab igne</p>
 <p>percaluit solis, caenumque udaeque paludes</p>
 <p>intumuere aestu, fecundaque semina rerum</p>
 <p n="420">vivaci nutrita solo ceu matris in alvo</p>
 <p>creverunt faciemque aliquam cepere morando.</p>
 <p>Sic ubi deseruit madidos septemfluus agros</p>
 <p>Nilus et antiquo sua flumina reddidit alveo</p>
 <p>aetherioque recens exarsit sidere limus,</p>
 <p n="425">plurima cultores versis animalia glaebis</p>
 <p>inveniunt, et in his quaedam modo coepta per ipsum</p>
 <p>nascendi spatium, quaedam inperfecta suisque</p>
 <p>trunca vident numeris; et eodem in corpore saepe</p>
 <p>altera pars vivit, rudis est pars altera tellus.</p>
 <p n="430">Quippe ubi temperiem sumpsere umorque calorque,</p>
 <p>concipiunt, et ab his oriuntur cuncta duobus;</p>
 <p>cumque sit ignis aquae pugnax, vapor umidus omnes</p>
 <p>res creat, et discors concordia fetibus apta est.</p>
 <p>Ergo ubi diluvio tellus lutulenta recenti</p>
 <p n="435">solibus aetheriis altoque recanduit aestu,</p>
 <p>edidit innumeras species, partimque figuras</p>
 <p>rettulit antiquas, partim nova monstra creavit.</p>
 <p>Illa quidem nollet, sed te quoque, maxime Python,</p>
 <p>tum genuit, populisque novis, incognite serpens,</p>
 <p n="440">terror eras: tantum spatii de monte tenebas.</p>
 <p>Hunc deus arquitenens, et numquam talibus armis</p>
 <p>ante nisi in dammis capreisque fugacibus usus,</p>
 <p>mille gravem telis exhausta paene pharetra</p>
 <p>perdidit effuso per vulnera nigra veneno.</p>
 <p n="445">Neve operis famam posset delere vetustas,</p>
 <p>instituit sacros celebri certamine ludos,</p>
 <p>Pythia perdomitae serpentis nomine dictos.</p>
<milestone ed="P" unit="para"/> <p>Hic iuvenum quicumque manu pedibusve rotave</p>
 <p>vicerat, aesculeae capiebat frondis honorem:</p>
 <p n="450">nondum laurus erat, longoque decentia crine</p>
 <p>tempora cingebat de qualibet arbore Phoebus.</p>

<milestone n="452" unit="card"/>
<milestone ed="Magnus" n="Daphne." unit="tale"/>

<milestone ed="P" unit="para"/> <p>Primus amor Phoebi Daphne Peneia, quem non</p>
 <p>fors ignara dedit, sed saeva Cupidinis ira.</p>
 <p>Delius hunc, nuper victa serpente superbus,</p>
 <p n="455">viderat adducto flectentem cornua nervo</p>
 <p>quid que tibi, lascive puer, cum fortibus armis?</p>
 <p>dixerat, ista decent umeros gestamina nostros,</p>
 <p>qui dare certa ferae, dare vulnera possumus hosti,</p>
 <p>qui modo pestifero tot iugera ventre prementem</p>
 <p n="460">stravimus innumeris tumidum Pythona sagittis.</p>
 <p>Tu face nescio quos esto contentus amores</p>
 <p>inritare tua, nec laudes adsere nostras.</p>
<milestone ed="P" unit="para"/> <p>Filius huic Veneris figat tuus omnia, Phoebe,</p>
 <p>te meus arcus: ait quantoque animalia cedunt</p>
 <p n="465">cuncta deo tanto minor est tua gloria nostra.</p>
<milestone ed="P" unit="para"/> <p>Dixit et eliso percussis aere pennis</p>
 <p>inpiger umbrosa Parnasi constitit arce</p>
 <p>eque sagittifera prompsit duo tela pharetra</p>
 <p>diversorum operum: fugat hoc, facit illud amorem.</p>
 <p n="470">Quod facit, auratum est et cuspide fulget acuta;</p>
 <p>quod fugat, obtusum est et habet sub harundine plumbum.</p>
 <p>Hoc deus in nympha Peneide fixit, at illo</p>
 <p>laesit Apollineas traiecta per ossa medullas.</p>
 <p>Protinus alter amat, fugit altera nomen amantis</p>
 <p n="475">silvarum tenebris captivarumque ferarum</p>
 <p>exuviis gaudens innuptaeque aemula Phoebes.</p>
 <p>Vitta coercebat positos sine lege capillos.</p>
 <p>Multi illam petiere, illa aversata petentes</p>
 <p>inpatiens expersque viri nemora avia lustrat,</p>
 <p n="480">nec quid Hymen, quid Amor, quid sint conubia curat.</p>
 <p>Saepe pater dixit generum mihi, filia, debes,</p>
 <p>saepe pater dixit debes mihi nata, nepotes:</p>
 <p>illa, velut crimen taedas exosa iugales,</p>
 <p>pulchra verecundo suffunditur ora rubore,</p>
 <p n="485">inque patris blandis haerens cervice lacertis</p>
 <p>da mihi perpetua, genitor carissime, dixit</p>
 <p>virginitate frui: dedit hoc pater ante Dianae.</p>
 <p>Ille quidem obsequitur, sed te decor iste quod optas</p>
 <p>esse vetat. Votoque tuo tua forma repugnat:</p>
 <p n="490">Phoebus amat visaeque cupit conubia Daphnes,</p>
 <p>quodque cupit, sperat, suaque illum oracula fallunt.</p>
 <p>Utque leves stipulae demptis adolentur aristis,</p>
 <p>ut facibus saepes ardent, quas forte viator</p>
 <p>vel nimis admovit vel iam sub luce reliquit,</p>
 <p n="495">sic deus in flammas abiit, sic pectore toto</p>
 <p>uritur et sterilem sperando nutrit amorem.</p>
 <p>Spectat inornatos collo pendere capillos</p>
 <p>et quid, si comantur? ait. Videt igne micantes</p>
 <p>sideribus similes oculos, videt oscula, quae non</p>
 <p n="500">est vidisse satis; laudat digitosque manusque</p>
 <p>bracchiaque et nudos media plus parte lacertos.</p>
 <p>Siqua latent, meliora putat. Fugit ocior aura</p>
 <p>illa levi neque ad haec revocantis verba resistit:</p>
<milestone ed="P" unit="para"/> <p>Nympha, precor, Penei, mane! Non insequor hostis:</p>
 <p n="505">nympha, mane! sic agna lupum, sic cerva leonem,</p>
 <p>sic aquilam penna fugiunt trepidante columbae,</p>
 <p>hostes quaeque suos: amor est mihi causa sequendi.</p>
 <p>Me miserum! ne prona cadas indignave laedi</p>
 <p>crura notent sentes et sim tibi causa doloris.</p>
 <p n="510">Aspera, qua properas, loca sunt. Moderatius, oro,</p>
 <p>curre fugamque inhibe; moderatius insequar ipse.</p>
 <p>Cui placeas, inquire tamen. Non incola montis,</p>
 <p>non ego sum pastor, non hic armenta gregesque</p>
 <p>horridus observo. Nescis, temeraria, nescis</p>
 <p n="515">quem fugias, ideoque fugis. Mihi Delphica tellus</p>
 <p>et Claros et Tenedos Patareaque regia servit,</p>
 <p>Iuppiter est genitor; per me quod eritque fuitque</p>
 <p>estque patet; per me concordant carmina nervis.</p>
 <p>Certa quidem nostra est, nostra tamen una sagitta</p>
 <p n="520">certior, in vacuo quae vulnera pectore fecit.</p>
 <p>Inventum medicina meum est, opiferque per orbem</p>
 <p>dicor, et herbarum subiecta potentia nobis:</p>
 <p>ei mihi, quod nullis amor est sanabilis herbis</p>
 <p>nec prosunt domino, quae prosunt omnibus, artes.</p>
<milestone n="525" unit="card"/>
<milestone ed="P" unit="para"/> <p n="525">Plura locuturum timido Peneia cursu</p>
 <p>fugit cumque ipso verba inperfecta reliquit,</p>
 <p>tum quoque visa decens. Nudabant corpora venti,</p>
 <p>obviaque adversas vibrabant flamina vestes,</p>
 <p>et levis inpulsos retro dabat aura capillos,</p>
 <p n="530">auctaque forma fuga est. Sed enim non sustinet ultra</p>
 <p>perdere blanditias iuvenis deus, utque monebat</p>
 <p>ipse Amor, admisso sequitur vestigia passu.</p>
 <p>Ut canis in vacuo leporem cum Gallicus arvo</p>
 <p>vidit, et hic praedam pedibus petit, ille salutem:</p>
 <p n="535">alter inhaesuro similis iam iamque tenere</p>
 <p>sperat et extento stringit vestigia rostro,</p>
 <p>alter in ambiguo est, an sit conprensus, et ipsis</p>
 <p>morsibus eripitur tangentiaque ora relinquit:</p>
 <p>sic deus et virgo est hic spe celer, illa timore.</p>
 <p n="540">Qui tamen insequitur pennis adiutus Amoris,</p>
 <p>ocior est requiemque negat tergoque fugacis</p>
 <p>inminet et crinem sparsum cervicibus adflat.</p>
 <p>Viribus absumptis expalluit illa citaeque</p>
 <p>victa labore fugae spectans Peneidas undas</p>
 <p n="545">fer pater inquit opem si flumina numen habetis.</p>
 <p>Qua nimium placui, mutando perde figuram!</p>
<milestone ed="P" unit="para"/> <p>Vix prece finita torpor gravis occupat artus:</p>
 <p>mollia cinguntur tenui praecordia libro,</p>
 <p>in frondem crines, in ramos bracchia crescunt,</p>
 <p n="550">pes modo tam velox pigris radicibus haeret,</p>
 <p>ora cacumen habet; remanet nitor unus in illa.</p>
 <p>Hanc quoque Phoebus amat, positaque in stipite dextra</p>
 <p>sentit adhuc trepidare novo sub cortice pectus</p>
 <p>conplexusque suis ramos, ut membra, lacertis</p>
 <p n="555">oscula dat ligno: refugit tamen oscula lignum.</p>
<milestone ed="P" unit="para"/> <p>Cui deus at quoniam coniunx mea non potes esse,</p>
 <p>arbor eris certe dixit mea. Semper habebunt</p>
 <p>te coma, te citharae, te nostrae, laure, pharetrae:</p>
 <p>tu ducibus Latiis aderis, cum laeta triumphum</p>
 <p n="560">vox canet et visent longas Capitolia pompas:</p>
 <p>postibus Augustis eadem fidissima custos</p>
 <p>ante fores stabis mediamque tuebere quercum,</p>
 <p>utque meum intonsis caput est iuvenale capillis,</p>
 <p>tu quoque perpetuos semper gere frondis honores.</p>
<milestone ed="P" unit="para"/> <p n="565">Finierat Paean: factis modo laurea ramis</p>
 <p>adnuit utque caput visa est agitasse cacumen.</p>

<milestone n="567" unit="card"/>
<milestone ed="Magnus" n="Io. Argus. Syrinx." unit="tale"/>

<milestone ed="P" unit="para"/> <p>Est nemus Haemoniae, praerupta quod undique claudit</p>
 <p>silva: vocant Tempe. Per quae Peneus ab imo</p>
 <p>effusus Pindo spumosis volvitur undis,</p>
 <p n="570">deiectuque gravi tenues agitantia fumos</p>
 <p>nubila conducit summisque adspergine silvis</p>
 <p>inpluit et sonitu plus quam vicina fatigat.</p>
 <p>Haec domus, haec sedes, haec sunt penetralia magni</p>
 <p>amnis; in his residens facto de cautibus antro,</p>
 <p n="575">undis iura dabat nymphisque colentibus undas.</p>
 <p>Conveniunt illuc popularia flumina primum,</p>
 <p>nescia, gratentur consolenturne parentem,</p>
 <p>populifer Sperchios et inrequietus Enipeus</p>
 <p>Apidanusque senex lenisque Amphrysos et Aeas,</p>
 <p n="580">moxque amnes alii, qui, qua tulit impetus illos,</p>
 <p>in mare deducunt fessas erroribus undas.</p>
<milestone ed="P" unit="para"/> <p>Inachus unus abest imoque reconditus antro</p>
 <p>fletibus auget aquas natamque miserrimus Io</p>
 <p>luget ut amissam. Nescit, vitane fruatur,</p>
 <p n="585">an sit apud manes; sed quam non invenit usquam.</p>
 <p>esse putat nusquam atque animo peiora veretur.</p>
 <p>Viderat a patrio redeuntem Iuppiter illam</p>
 <p>flumine et o virgo Iove digna tuoque beatum</p>
 <p>nescio quem factura toro, pete dixerat umbras</p>
 <p n="590">altorum nemorum (et nemorum monstraverat umbras),</p>
 <p>dum calet et medio sol est altissimus orbe.</p>
 <p>Quodsi sola times latebras intrare ferarum,</p>
 <p>praeside tuta deo nemorum secreta subibis,</p>
 <p>nec de plebe deo, sed qui caelestia magna</p>
 <p n="595">sceptra manu teneo, sed qui vaga fulmina mitto.</p>
 <p>Ne fuge me!fugiebat enim. Iam pascua Lernae</p>
 <p>consitaque arboribus Lyrcea reliquerat arva,</p>
 <p>cum deus inducta latas caligine terras</p>
 <p>occuluit tenuitque fugam rapuitque pudorem.</p>
<milestone ed="P" unit="para"/> <p n="600">Interea medios Iuno despexit in agros</p>
 <p>et noctis faciem nebulas fecisse volucres</p>
 <p>sub nitido mirata die, non fluminis illas</p>
 <p>esse, nec umenti sensit tellure remitti;</p>
 <p>atque suus coniunx ubi sit circumspicit, ut quae</p>
 <p n="605">deprensi totiens iam nosset furta mariti.</p>
 <p>Quem postquam caelo non repperit, aut ego fallor,</p>
 <p>aut ego laedor ait, delapsaque ab aethere summo</p>
 <p>constitit in terris nebulasque recedere iussit.</p>
 <p>Coniugis adventum praesenserat inque nitentem</p>
 <p n="610">Inachidos vultus mutaverat ille iuvencam.</p>
 <p>Bos quoque formosa est. Speciem Saturnia vaccae,</p>
 <p>quamquam invita, probat, nec non et cuius et unde</p>
 <p>quove sit armento, veri quasi nescia quaerit.</p>
 <p>Iuppiter e terra genitam mentitur, ut auctor</p>
 <p n="615">desinat inquiri. Petit hanc Saturnia munus.</p>
 <p>Quid faciat? crudele suos addicere amores,</p>
 <p>non dare suspectum est. Pudor est qui suadeat illinc,</p>
 <p>hinc dissuadet amor. Victus pudor esset amore;</p>
 <p>sed leve si munus sociae generisque torique</p>
 <p n="620">vacca negaretur, poterat non vacca videri.</p>
 <p>Paelice donata non protinus exuit omnem</p>
 <p>diva metum timuitque Iovem et fuit anxia furti,</p>
 <p>donec Arestoridae servandam tradidit Argo.</p>
<milestone ed="P" unit="para"/> <p>Centum luminibus cinctum caput Argus habebat:</p>
 <p n="625">inde suis vicibus capiebant bina quietem,</p>
 <p>cetera servabant atque in statione manebant.</p>
 <p>Constiterat quocumque modo, spectabat ad Io:</p>
 <p>ante oculos Io, quamvis aversus, habebat.</p>
 <p>Luce sinit pasci; cum sol tellure sub alta est,</p>
 <p n="630">claudit et indigno circumdat vincula collo.</p>
 <p>frondibus arboreis et amara pascitur herba,</p>
 <p>proque toro terrae non semper gramen habenti</p>
 <p>incubat infelix limosaque flumina potat.</p>
 <p>Illa etiam supplex Argo cum bracchia vellet</p>
 <p n="635">tendere, non habuit, quae bracchia tenderet Argo,</p>
 <p>et conata queri mugitus edidit ore</p>
 <p>pertimuitque sonos propriaque exterrita voce est.</p>
<milestone ed="P" unit="para"/> <p>Venit et ad ripas, ubi ludere saepe solebat,</p>
 <p>Inachidas ripas; novaque ut conspexit in unda</p>
 <p n="640">cornua, pertimuit seque exsternata refugit.</p>
 <p>Naides ignorant, ignorat et Inachus ipse,</p>
 <p>quae sit; at illa patrem sequitur sequiturque sorores</p>
 <p>et patitur tangi seque admirantibus offert.</p>
 <p>Decerptas senior porrexerat Inachus herbas:</p>
 <p n="645">illa manus lambit patriisque dat oscula palmis</p>
 <p>nec retinet lacrimas et, si modo verba sequantur,</p>
 <p>oret opem nomenque suum casusque loquatur.</p>
 <p>Littera pro verbis, quam pes in pulvere duxit,</p>
 <p>corporis indicium mutati triste peregit.</p>
<milestone n="650" unit="card"/>
<milestone ed="P" unit="para"/> <p n="650">Me miserum! exclamat pater Inachus inque gementis</p>
 <p>cornibus et niveae pendens cervice iuvencae</p>
 <p>me miserum! ingeminat, tune es quaesita per omnes</p>
 <p>nata, mihi terras? tu non inventa reperta</p>
 <p>luctus eras levior. Retices nec mutua nostris</p>
 <p n="655">dicta refers, alto tantum suspiria ducis</p>
 <p>pectore, quodque unum potes, ad mea verba remugis.</p>
 <p>At tibi ego ignarus thalamos taedasque parabam,</p>
 <p>spesque fuit generi mihi prima, secunda nepotum.</p>
 <p>De grege nunc tibi vir, nunc de grege natus habendus.</p>
 <p n="660">Nec finire licet tantos mihi morte dolores,</p>
 <p>sed nocet esse deum, praeclusaque ianua leti</p>
 <p>aeternum nostros luctus extendit in aevum?</p>
<milestone ed="P" unit="para"/> <p>Talia maerentem stellatus submovet Argus</p>
 <p>ereptamque patri diversa in pascua natam</p>
 <p n="665">abstrahit. Ipse procul montis sublime cacumen</p>
 <p>occupat, unde sedens partes speculatur in omnes.</p>
<milestone ed="P" unit="para"/> <p>Nec superum rector mala tanta Phoronidos ultra</p>
 <p>ferre potest natumque vocat, quem lucida partu</p>
 <p>Pleias enixa est, letoque det imperat Argum.</p>
 <p n="670">Parva mora est alas pedibus virgamque potenti</p>
 <p>somniferam sumpsisse manu tegimenque capillis.</p>
 <p>Haec ubi disposuit, patria Iove natus ab arce</p>
 <p>desilit in terras. Illic tegimenque removit</p>
 <p>et posuit pennas, tantummodo virga retenta est.</p>
 <p n="675">Hac agit, ut pastor, per devia rura capellas,</p>
 <p>dum venit, adductas et structis cantat avenis.</p>
 <p>Voce nova captus custos Iunonius at tu,</p>
 <p>quisquis es, hoc poteras mecum considere saxo,</p>
 <p>Argus ait, neque enim pecori fecundior ullo</p>
 <p n="680">herba loco est, aptamque vides pastoribus umbram.</p>
 <p>Sedit Atlantiades et euntem multa loquendo</p>
 <p>detinuit sermone diem iunctisque canendo</p>
 <p>vincere harundinibus servantia lumina temptat.</p>
 <p>Ille tamen pugnat molles evincere somnos</p>
 <p n="685">et, quamvis sopor est oculorum parte receptus,</p>
 <p>parte tamen vigilat. Quaerit quoque (namque reperta</p>
 <p>fistula nuper erat), qua sit ratione reperta.</p>
<milestone ed="P" unit="para"/> <p>Tum deus Arcadiae gelidis in montibus inquit</p>
 <p>inter hamadryadas celeberrima Nonacrinas</p>
 <p n="690">naias una fuit; nymphae Syringa vocabant.</p>
 <p>Non semel et satyros eluserat illa sequentes</p>
 <p>et quoscumque deos umbrosaque silva feraxque</p>
 <p>rus habet. Ortygiam studiis ipsaque colebat</p>
 <p>virginitate deam. Ritu quoque cincta Dianae</p>
 <p n="695">falleret et posset credi Latonia, si non</p>
 <p>corneus huic arcus, si non foret aureus illi.</p>
 <p>Sic quoque fallebat. Redeuntem colle Lycaeo</p>
 <p>Pan videt hanc pinuque caput praecinctus acuta</p>
 <p>talia verba refertrestabat verba referre</p>
 <p n="700">et precibus spretis fugisse per avia nympham,</p>
 <p>donec harenosi placidum Ladonis ad amnem</p>
 <p>venerit. Hic illam cursum inpedientibus undis,</p>
 <p>ut se mutarent liquidas orasse sorores,</p>
 <p>Panaque, cum prensam sibi iam Syringa putaret,</p>
 <p n="705">corpore pro nymphae calamos tenuisse palustres.</p>
 <p>Dumque ibi suspirat, motos in harundine ventos</p>
 <p>effecisse sonum tenuem similemque querenti.</p>
 <p>Arte nova vocisque deum dulcedine captum</p>
 <p>hoc mihi concilium tecum dixisse manebit!</p>
 <p n="710">atque ita disparibus calamis conpagine cerae</p>
 <p>inter se iunctis nomen tenuisse puellae.</p>
<milestone n="712" unit="card"/>
<milestone ed="P" unit="para"/> <p>Talia dicturus vidit Cyllenius omnes</p>
 <p>succubuisse oculos adopertaque lumina somno.</p>
 <p>Supprimit extemplo vocem firmatque soporem</p>
 <p n="715">languida permulcens medicata lumina virga.</p>
 <p>Nec mora, falcato nutantem vulnerat ense</p>
 <p>qua collo est confine caput, saxoque cruentum</p>
 <p>deicit et maculat praeruptam sanguine rupem.</p>
 <p>Arge, iaces, quodque in tot lumina lumen habebas,</p>
 <p n="720">exstinctum est, centumque oculos nox occupat una.</p>
 <p>Excipit hos volucrisque suae Saturnia pennis</p>
 <p>collocat et gemmis caudam stellantibus inplet.</p>
<milestone ed="P" unit="para"/> <p>Protinus exarsit nec tempora distulit irae</p>
 <p>horriferamque oculis animoque obiecit Erinyn</p>
 <p n="725">paelicis Argolicae stimulosque in pectore caecos</p>
 <p>condidit et profugam per totum terruit orbem.</p>
 <p>Ultimus inmenso restabas, Nile, labori.</p>
 <p>Quem simul ac tetigit, positis in margine ripae</p>
 <p>procubuit genibus resupinoque ardua collo,</p>
 <p n="730">quos potuit solos, tollens ad sidera vultus</p>
 <p>et gemitu et lacrimis et luctisono mugitu</p>
 <p>cum Iove visa queri finemque orare malorum.</p>
 <p>Coniugis ille suae conplexus colla lacertis,</p>
 <p>finiat ut poenas tandem, rogat in que futurum</p>
 <p n="735">pone metus inquit; numquam tibi causa doloris</p>
 <p>haec erit: et Stygias iubet hoc audire paludes.</p>
 <p>Ut lenita dea est, vultus capit illa priores</p>
 <p>fitque quod ante fuit: fugiunt e corpore saetae,</p>
 <p>cornua decrescunt, fit luminis artior orbis,</p>
 <p n="740">contrahitur rictus, redeunt umerique manusque,</p>
 <p>ungulaque in quinos dilapsa absumitur ungues:</p>
 <p>de bove nil superest formae nisi candor in illa.</p>
 <p>Officioque pedum nymphe contenta duorum</p>
 <p>erigitur metuitque loqui, ne more iuvencae</p>
 <p n="745">mugiat, et timide verba intermissa retemptat.</p>

<milestone n="746" unit="card"/>
<milestone ed="Magnus" n="Phaethon." unit="tale"/>

<milestone ed="P" unit="para"/> <p>Nunc dea linigera colitur celeberrima turba,</p>
 <p>nunc Epaphus magni genitus de semine tandem</p>
 <p>creditur esse Iovis, perque urbes iuncta parenti</p>
 <p>templa tenet. Fuit huic animis aequalis et annis</p>
 <p n="750">Sole satus Phaethon. Quem quondam magna loquentem</p>
 <p>nec sibi cedentem Phoeboque parente superbum</p>
 <p>non tulit Inachides, matri que ait omnia demens</p>
 <p>credis et es tumidus genitoris imagine falsi.</p>
<milestone ed="P" unit="para"/> <p>Erubuit Phaethon iramque pudore repressit</p>
 <p n="755">et tulit ad Clymenen Epaphi convicia matrem;</p>
 <p>quo que magis doleas genetrix, ait ille ego liber,</p>
 <p>ille ferox tacui. Pudet haec opprobria nobis</p>
 <p>et dici potuisse et non potuisse refelli.</p>
 <p>At tu, si modo sum caelesti stirpe creatus,</p>
 <p n="760">ede notam tanti generis meque adsere caelo.</p>
<milestone ed="P" unit="para"/> <p>Dixit et inplicuit materno bracchia collo</p>
 <p>perque suum Meropisque caput taedasque sororum</p>
 <p>traderet oravit veri sibi signa parentis.</p>
 <p>Ambiguum, Clymene, precibus Phaethontis an ira</p>
 <p n="765">mota magis dicti sibi criminis utraque caelo</p>
 <p>bracchia porrexit spectansque ad lumina solis</p>
 <p>per iubar hoc inquit radiis insigne coruscis,</p>
 <p>nate, tibi iuro, quod nos auditque videtque,</p>
 <p>hoc te, quem spectas, hoc te, qui temperat orbem,</p>
 <p n="770">Sole satum. Si ficta loquor, neget ipse videndum</p>
 <p>se mihi, sitque oculis lux ista novissima nostris.</p>
 <p>Nec longus patrios labor est tibi nosse penates:</p>
 <p>unde oritur, domus est terrae contermina nostrae.</p>
 <p>Si modo fert animus, gradere et scitabere ab ipso.</p>
<milestone ed="P" unit="para"/> <p n="775">Emicat extemplo laetus post talia matris</p>
 <p>dicta suae Phaethon et concipit aethera mente,</p>
 <p>Aethiopasque suos positosque sub ignibus Indos</p>
 <p>sidereis transit patriosque adit inpiger ortus.</p></div1>
<div1 type="Book" n="2">
<milestone n="1" unit="card"/>
<milestone ed="More" n="PHAETON AND PHOEBUS" unit="tale"/>
<milestone ed="P" unit="para"/> <p>Regia Solis erat sublimibus alta columnis,</p>
 <p>clara micante auro flammasque imitante pyropo:</p>
 <p>cuius ebur nitidum fastigia summa tegebat,</p>
 <p>argenti bifores radiabant lumine valvae.</p>
 <p n="5">Materiam superabat opus: nam Mulciber illic</p>
 <p>aequora caelarat medias cingentia terras,</p>
 <p>terrarumque orbem, caelumque quod inminet orbi.</p>
 <p>Caeruleos habet unda deos, Tritona canorum</p>
 <p>Proteaque ambiguum, balaenarumque prementem</p>
 <p n="10">Aegaeona suis inmania terga lacertis,</p>
 <p>Doridaque et natas, quarum pars nare videtur,</p>
 <p>pars in mole sedens virides siccare capillos,</p>
 <p>pisce vehi quaedam: facies non omnibus una,</p>
 <p>non diversa tamen, qualem decet esse sororum.</p>
 <p n="15">Terra viros urbesque gerit silvasque ferasque</p>
 <p>fluminaque et nymphas et cetera numina ruris.</p>
 <p>Haec super imposita est caeli fulgentis imago</p>
 <p>signaque sex foribus dextris totidemque sinistris.</p>
<milestone ed="P" unit="para"/> <p>Quo simul acclivi Clymeneia limite proles</p>
 <p n="20">venit et intravit dubitati tecta parentis,</p>
 <p>protinus ad patrios sua fert vestigia vultus</p>
 <p>consistitque procul: neque enim propiora ferebat</p>
 <p>lumina. Purpurea velatus veste sedebat</p>
 <p>in solio Phoebus claris lucente smaragdis.</p>
 <p n="25">A dextra laevaque Dies et Mensis et Annus</p>
 <p>Saeculaque et positae spatiis aequalibus Horae</p>
 <p>Verque novum stabat cinctum florente corona,</p>
 <p>stabat nuda Aestas et spicea serta gerebat,</p>
 <p>stabat et Autumnus, calcatis sordidus uvis,</p>
 <p n="30">et glacialis Hiems, canos hirsuta capillos.</p>
 <p>Inde loco medius rerum novitate paventem</p>
 <p>Sol oculis iuvenem, quibus adspicit omnia, vidit</p>
 <p>quae que viae tibi causa? quid hac ait arce petisti,</p>
 <p>progenies, Phaethon, haud infitianda parenti?</p>
<milestone ed="P" unit="para"/> <p n="35">Ille refert o lux inmensi publica mundi,</p>
 <p>Phoebe pater, si das usum mihi nominis huius</p>
 <p>nec falsa Clymene culpam sub imagine celat,</p>
 <p>pignera da, genitor, per quae tua vera propago</p>
 <p>credar, et hunc animis errorem detrahe nostris.</p>
<milestone ed="P" unit="para"/> <p n="40">Dixerat: at genitor circum caput omne micantes</p>
 <p>deposuit radios propiusque accedere iussit;</p>
 <p>amplexuque dato nec tu meus esse negari</p>
 <p>dignus es, et Clymene veros ait edidit ortus.</p>
 <p>Quoque minus dubites, quodvis pete munus, ut illud</p>
 <p n="45">me tribuente feras. Promissis testis adesto</p>
 <p>dis iuranda palus, oculis incognita nostris.</p>
<milestone ed="P" unit="para"/> <p>Vix bene desierat, currus rogat ille paternos</p>
 <p>inque diem alipedum ius et moderamen equorum.</p>
<milestone ed="P" unit="para"/> <p>Paenituit iurasse patrem. Qui terque quaterque</p>
 <p n="50">concutiens inlustre caput temeraria dixit</p>
 <p>vox mea facta tua est. Utinam promissa liceret</p>
 <p>non dare! confiteor, solum hoc tibi, nate, negarem.</p>
 <p>Dissuadere licet. Non est tua tuta voluntas.</p>
 <p>Magna petis, Phaethon, et quae nec viribus istis</p>
 <p n="55">munera conveniant nec tam puerilibus annis.</p>
 <p>Sors tua mortalis, non est mortale quod optas.</p>
 <p>Plus etiam, quam quod superis contingere possit,</p>
 <p>nescius adfectas. Placeat sibi quisque licebit,</p>
 <p>non tamen ignifero quisquam consistere in axe</p>
 <p n="60">me valet excepto. Vasti quoque rector Olympi,</p>
 <p>qui fera terribili iaculatur fulmina dextra,</p>
 <p>non agat hos currus: et quid Iove maius habemus?</p>
 <p>Ardua prima via est et qua vix mane recentes</p>
 <p>enitantur equi: medio est altissima caelo,</p>
 <p n="65">unde mare et terras ipsi mihi saepe videre</p>
 <p>fit timor, et pavida trepidat formidine pectus.</p>
 <p>Ultima prona via est et eget moderamine certo:</p>
 <p>tunc etiam quae me subiectis excipit undis,</p>
 <p>ne ferar in praeceps, Tethys solet ipsa vereri.</p>
 <p n="70">Adde quod adsidua rapitur vertigine caelum</p>
 <p>sideraque alta trahit celerique volumine torquet.</p>
 <p>Nitor in adversum, nec me, qui cetera, vincit</p>
 <p>impetus, et rapido contrarius evehor orbi.</p>
 <p>Finge datos currus:  quid ages? poterisne rotatis</p>
 <p n="75">obvius ire polis, ne te citus auferat axis?</p>
 <p>Forsitan et lucos illic urbesque deorum</p>
 <p>concipias animo delubraque ditia donis</p>
 <p>esse? per insidias iter est formasque ferarum.</p>
 <p>Utque viam teneas nulloque errore traharis,</p>
 <p n="80">per tamen adversi gradieris cornua tauri</p>
 <p>Haemoniosque arcus violentique ora leonis</p>
 <p>saevaque circuitu curvantem bracchia longo</p>
 <p>scorpion atque aliter curvantem bracchia cancrum.</p>
 <p>Nec tibi quadrupedes animosos ignibus illis,</p>
 <p n="85">quos in pectore habent, quos ore et naribus efflant,</p>
 <p>in promptu regere est: vix me patiuntur, ubi acres</p>
 <p>incaluere animi, cervixque repugnat habenis.</p>
 <p>At tu, funesti ne sim tibi muneris auctor,</p>
 <p>nate, cave, dum resque sinit, tua corrige vota.</p>
 <p n="90">Scilicet ut nostro genitum te sanguine credas,</p>
 <p>pignera certa petis? do pignera certa timendo</p>
 <p>et patrio pater esse metu probor. Adspice vultus</p>
 <p>ecce meos; utinamque oculos in pectora posses</p>
 <p>inserere et patrias intus deprendere curas!</p>
 <p n="95">Denique quidquid habet dives, circumspice, mundus,</p>
 <p>eque tot ac tantis caeli terraeque marisque</p>
 <p>posce bonis aliquid: nullam patiere repulsam.</p>
 <p>Deprecor hoc unum, quod vero nomine poena,</p>
 <p>non honor est: poenam, Phaethon, pro munere poscis.</p>
 <p n="100">Quid mea colla tenes blandis, ignare, lacertis?</p>
 <p>ne dubita, dabitur (Stygias iuravimus undas)</p>
 <p>quodcumque optaris:  sed tu sapientius opta.</p>
<milestone n="103" unit="card"/>
<milestone ed="P" unit="para"/> <p>Finierat monitus: dictis tamen ille repugnat</p>
 <p>propositumque premit flagratque cupidine currus.</p>
 <p n="105">Ergo qua licuit genitor cunctatus ad altos</p>
 <p>deducit iuvenem, Vulcania munera, currus.</p>
 <p>Aureus axis erat, temo aureus, aurea summae</p>
 <p>curvatura rotae, radiorum argenteus ordo;</p>
 <p>per iuga chrysolithi positaeque ex ordine gemmae</p>
 <p n="110">clara repercusso reddebant lumina Phoebo.</p>
<milestone ed="P" unit="para"/> <p>Dumque ea magnanimus Phaethon miratur opusque</p>
 <p>perspicit, ecce vigil nitido patefecit ab ortu</p>
 <p>purpureas Aurora fores et plena rosarum</p>
 <p>atria. Diffugiunt stellae, quarum agmina cogit</p>
 <p n="115">Lucifer et caeli statione novissimus exit.</p>
 <p>Quem petere ut terras mundumque rubescere vidit</p>
 <p>cornuaque extremae velut evanescere lunae,</p>
 <p>iungere equos Titan velocibus imperat Horis.</p>
 <p>Iussa deae celeres peragunt, ignemque vomentes,</p>
 <p n="120">ambrosiae suco saturos, praesepibus altis</p>
 <p>quadrupedes ducunt adduntque sonantia frena.</p>
 <p>Tum pater ora sui sacro medicamine nati</p>
 <p>contigit et rapidae fecit patientia flammae</p>
 <p>imposuitque comae radios, praesagaque luctus</p>
 <p n="125">pectore sollicito repetens suspiria dixit:</p>
<milestone ed="P" unit="para"/> <p>Si potes his saltem monitis parere parentis,</p>
 <p>parce, puer, stimulis et fortius utere loris:</p>
 <p>sponte sua properant; labor est inhibere volentes.</p>
 <p>Nec tibi directos placeat via quinque per arcus:</p>
 <p n="130">sectus in obliquum est lato curvamine limes,</p>
 <p>zonarumque trium contentus fine polumque</p>
 <p>effugit australem iunctamque aquilonibus arcton.</p>
 <p>Hac sit iter: manifesta rotae vestigia cernes.</p>
 <p>Utque ferant aequos et caelum et terra calores,</p>
 <p n="135">nec preme nec summum molire per aethera currum.</p>
 <p>Altius egressus caelestia tecta cremabis,</p>
 <p>inferius terras: medio tutissimus ibis.</p>
 <p>Neu te dexterior tortum declinet ad anguem,</p>
 <p>neve sinisterior pressam rota ducat ad aram:</p>
 <p n="140">inter utrumque tene. Fortunae cetera mando,</p>
 <p>quae iuvet et melius quam tu tibi, consulat opto.</p>
 <p>Dum loquor, Hesperio positas in litore metas</p>
 <p>umida nox tetigit. Non est mora libera nobis:</p>
 <p>poscimur: effulget tenebris aurora fugatis.</p>
 <p n="145">Corripe lora manu, vel, si mutabile pectus</p>
 <p>est tibi, consiliis, non curribus utere nostris,</p>
 <p>dum potes et solidis etiamnunc sedibus adstas</p>
 <p>dumque male optatos nondum premis inscius axes.</p>
 <p>Quae tutus spectes, sine me dare lumina terris!</p>
<milestone ed="P" unit="para"/> <p n="150">Occupat ille levem iuvenali corpore currum,</p>
 <p>statque super manibusque datas contingere habenas</p>
 <p>gaudet et invito grates agit inde parenti.</p>
 <p>Interea volucres Pyrois et Eous et Aethon,</p>
 <p>Solis equi, quartusque Phlegon, hinnitibus auras</p>
 <p n="155">flammiferis implent pedibusque repagula pulsant.</p>
 <p>Quae postquam Tethys, fatorum ignara nepotis</p>
 <p>reppulit, et facta est inmensi copia caeli,</p>
 <p>corripuere viam pedibusque per aera motis</p>
 <p>obstantes scindunt nebulas pennisque levati</p>
 <p n="160">praetereunt ortos isdem de partibus Euros.</p>
<milestone ed="P" unit="para"/> <p>Sed leve pondus erat, nec quod cognoscere possent</p>
 <p>Solis equi, solitaque iugum gravitate carebat;</p>
 <p>utque labant curvae iusto sine pondere naves</p>
 <p>perque mare instabiles nimia levitate feruntur,</p>
 <p n="165">sic onere adsueto vacuus dat in aera saltus</p>
 <p>succutiturque alte similisque est currus inani.</p>
 <p>Quod simulac sensere, ruunt tritumque relinquunt</p>
 <p>quadriiugi spatium, nec quo prius ordine currunt.</p>
 <p>Ipse pavet nec qua commissas flectat habenas,</p>
 <p n="170">nec scit, qua sit iter; nec, si sciat, imperet illis.</p>
 <p>Tum primum radiis gelidi caluere triones</p>
 <p>et vetito frustra temptarunt aequore tingi,</p>
 <p>quaeque polo posita est glaciali proxima serpens,</p>
 <p>frigore pigra prius nec formidabilis ulli,</p>
 <p n="175">incaluit sumpsitque novas fervoribus iras.</p>
 <p>Te quoque turbatum memorant fugisse, Boote,</p>
 <p>quamvis tardus eras et te tua plaustra tenebant.</p>
<milestone ed="P" unit="para"/> <p>Ut vero summo despexit ab aethere terras</p>
 <p>infelix Phaethon penitus penitusque iacentes,</p>
 <p n="180">palluit et subito genua intremuere timore,</p>
 <p>suntque oculis tenebrae per tantum lumen obortae.</p>
 <p>Et iam mallet equos numquam tetigisse paternos,</p>
 <p>iam cognosse genus piget et valuisse rogando,</p>
 <p>iam Meropis dici cupiens ita fertur, ut acta</p>
 <p n="185">praecipiti pinus borea, cui victa remisit</p>
 <p>frena suus rector, quam dis votisque reliquit.</p>
 <p>Quid faciat? multum caeli post terga relictum,</p>
 <p>ante oculos plus est! animo metitur utrumque,</p>
 <p>et modo quos illi fatum contingere non est,</p>
 <p n="190">prospicit occasus, interdum respicit ortus:</p>
 <p>quidque agat ignarus stupet et nec frena remittit</p>
 <p>nec retinere valet nec nomina novit equorum.</p>
<milestone n="193" unit="card"/>
<milestone ed="P" unit="para"/> <p>Sparsa quoque in vario passim miracula caelo</p>
 <p>vastarumque videt trepidus simulacra ferarum.</p>
 <p n="195">Est locus, in geminos ubi bracchia concavat arcus</p>
 <p>scorpius et cauda flexisque utrimque lacertis</p>
 <p>porrigit in spatium signorum membra duorum.</p>
 <p>Hunc puer ut nigri madidum sudore veneni</p>
 <p>vulnera curvata minitantem cuspide vidit,</p>
 <p n="200">mentis inops gelida formidine lora remisit.</p>
 <p>Quae postquam summum tetigere iacentia tergum,</p>
 <p>exspatiantur equi, nulloque inhibente per auras</p>
 <p>ignotae regionis eunt, quaque impetus egit,</p>
 <p>hac sine lege ruunt altoque sub aethere fixis</p>
 <p n="205">incursant stellis rapiuntque per avia currum.</p>
 <p>Et modo summa petunt, modo per declive viasque</p>
 <p>praecipites spatio terrae propiore feruntur.</p>
 <p>Inferiusque suis fraternos currere Luna</p>
 <p>admiratur equos, ambustaque nubila fumant;</p>
 <p n="210">corripitur flammis ut quaeque altissima, tellus</p>
 <p>fissaque agit rimas et sucis aret ademptis.</p>
 <p>Pabula canescunt, cum frondibus uritur arbor,</p>
 <p>materiamque suo praebet seges arida damno.</p>
<milestone ed="P" unit="para"/> <p>Parva queror: magnae pereunt cum moenibus urbes,</p>
 <p n="215">cumque suis totas populis incendia gentes</p>
 <p>in cinerem vertunt. Silvae cum montibus ardent,</p>
 <p>ardet Athos Taurusque Cilix et Tmolus et Oete</p>
 <p>et tum sicca, prius creberrima fontibus, Ide,</p>
 <p>virgineusque Helicon et nondum Oeagrius Haemus;</p>
 <p n="220">ardet in inmensum geminatis ignibus Aetna</p>
 <p>Parnasusque biceps et Eryx et Cynthus et Othrys,</p>
 <p>et tandem nivibus Rhodope caritura, Mimasque</p>
 <p>Dindymaque et Mycale natusque ad sacra Cithaeron.</p>
 <p>Nec prosunt Scythiae sua frigora: Caucasus ardet</p>
 <p n="225">Ossaque cum Pindo maiorque ambobus Olympus</p>
 <p>aeriaeque Alpes et nubifer Appenninus.</p>
<milestone ed="P" unit="para"/> <p>Tum vero Phaethon cunctis e partibus orbem</p>
 <p>adspicit accensum nec tantos sustinet aestus,</p>
 <p>ferventesque auras velut e fornace profunda</p>
 <p n="230">ore trahit currusque suos candescere sentit;</p>
 <p>et neque iam cineres eiectatamque favillam</p>
 <p>ferre potest calidoque involvitur undique fumo,</p>
 <p>quoque eat, aut ubi sit, picea caligine tectus</p>
 <p>nescit et arbitrio volucrum raptatur equorum.</p>
 <p n="235">Sanguine tum credunt in corpora summa vocato</p>
 <p>Aethiopum populos nigrum traxisse colorem.</p>
 <p>Tum facta est Libye raptis umoribus aestu</p>
 <p>arida, tum nymphae passis fontesque lacusque</p>
 <p>deflevere comis: quaerit Boeotia Dircen,</p>
 <p n="240">Argos Amymonen, Ephyre Pirenidas undas.</p>
 <p>Nec sortita loco distantes flumina ripas</p>
 <p>tuta manent: mediis Tanais fumavit in undis</p>
 <p>Peneusque senex Teuthranteusque Caicus</p>
 <p>et celer Ismenos cum Phegiaco Erymantho</p>
 <p n="245">arsurusque iterum Xanthus flavusque Lycormas,</p>
 <p>quique recurvatis ludit Maeandrus in undis.</p>
 <p>Mygdoniusque Melas et Taenarius Eurotas.</p>
 <p>Arsit et Euphrates Babylonius, arsit Orontes</p>
 <p>Thermodonque citus Gangesque et Phasis et Hister.</p>
 <p n="250">Aestuat Alpheus, ripae Spercheides ardent,</p>
 <p>quodque suo Tagus amne vehit, fluit ignibus aurum,</p>
 <p>et quae Maeonias celebrabant carmine ripas</p>
 <p>flumineae volucres, medio caluere Caystro.</p>
 <p>Nilus in extremum fugit perterritus orbem</p>
 <p n="255">occuluitque caput, quod adhuc latet: ostia septem</p>
 <p>pulverulenta vacant, septem sine flumine valles.</p>
 <p>Fors eadem Ismarios Hebrum cum Strymone siccat</p>
 <p>Hesperiosque amnes Rhenum Rhodanumque Padumque,</p>
 <p>cuique fuit rerum promissa potentia, Thybrin.</p>
<milestone ed="P" unit="para"/> <p n="260">Dissilit omne solum, penetratque in Tartara rimis</p>
 <p>lumen et infernum terret cum coniuge regem.</p>
 <p>Et mare contrahitur, siccaeque est campus harenae</p>
 <p>quod modo pontus erat: quosque altum texerat aequor,</p>
 <p>exsistunt montes et sparsas Cycladas augent.</p>
 <p n="265">Ima petunt pisces, nec se super aequora curvi</p>
 <p>tollere consuetas audent delphines in auras;</p>
 <p>corpora phocarum summo resupina profundo</p>
 <p>exanimata natant. Ipsum quoque Nerea fama est</p>
 <p>Doridaque et natas tepidis latuisse sub antris.</p>
 <p n="270">Ter Neptunus aquis cum torvo bracchia vultu</p>
 <p>exserere ausus erat, ter non tulit aeris ignes.</p>
<milestone ed="P" unit="para"/> <p>Alma tamen Tellus, ut erat circumdata ponto,</p>
 <p>inter aquas pelagi contractosque undique fontes,</p>
 <p>qui se condiderant in opacae viscera matris,</p>
 <p n="275">sustulit oppressos collo tenus arida vultus</p>
 <p>opposuitque manum fronti magnoque tremore</p>
 <p>omnia concutiens paulum subsedit et infra</p>
 <p>quam solet esse fuit, siccaque ita voce locuta est:</p>
<milestone ed="P" unit="para"/> <p>Si placet hoc, meruique, quid o tua fulmina cessant,</p>
 <p n="280">summe deum? liceat periturae viribus ignis</p>
 <p>igne perire tuo clademque auctore levare.</p>
 <p>Vix equidem fauces haec ipsa in verba resolvo</p>
 <p>(presserat ora vapor): tostos en adspice crines</p>
 <p>inque oculis tantum, tantum super ora favillae.</p>
 <p n="285">Hosne mihi fructus, hunc fertilitatis honorem</p>
 <p>officiique refers, quod adunci vulnera aratri</p>
 <p>rastrorumque fero totoque exerceor anno,</p>
 <p>quod pecori frondes, alimentaque mitia, fruges,</p>
 <p>humano generi, vobis quoque tura ministro?</p>
 <p n="290">Sed tamen exitium fac me meruisse: quid undae,</p>
 <p>quid meruit frater? cur illi tradita sorte</p>
 <p>aequora decrescunt et ab aethere longius absunt?</p>
 <p>Quodsi nec fratris nec te mea gratia tangit,</p>
 <p>at caeli miserere tui. Circumspice utrumque,</p>
 <p n="295">fumat uterque polus. Quos si vitiaverit ignis,</p>
 <p>atria vestra ruent. Atlas en ipse laborat</p>
 <p>vixque suis umeris candentem sustinet axem.</p>
 <p>Si freta, si terrae pereunt, si regia caeli,</p>
 <p>in chaos antiquum confundimur. Eripe flammis,</p>
 <p n="300">siquid adhuc superest, et rerum consule summae.</p>
<milestone n="301" unit="card"/>
<milestone ed="P" unit="para"/> <p>Dixerat haec Tellus: neque enim tolerare vaporem</p>
 <p>ulterius potuit nec dicere plura: suumque</p>
 <p>rettulit os in se propioraque manibus antra.</p>
<milestone ed="P" unit="para"/> <p>At pater omnipotens, superos testatus et ipsum,</p>
 <p n="305">qui dederat currus, nisi opem ferat, omnia fato</p>
 <p>interitura gravi, summam petit arduus arcem,</p>
 <p>unde solet nubes latis inducere terris,</p>
 <p>unde movet tonitrus vibrataque fulmina iactat.</p>
 <p>Sed neque quas posset terris inducere nubes</p>
 <p n="310">tunc habuit, nec quos caelo demitteret imbres.</p>
 <p>Intonat et dextra libratum fulmen ab aure</p>
 <p>misit in aurigam pariterque animaque rotisque</p>
 <p>expulit et saevis compescuit ignibus ignes.</p>
 <p>Consternantur equi et saltu in contraria facto</p>
 <p n="315">colla iugo eripiunt abruptaque lora relinquunt.</p>
 <p>Illic frena iacent, illic temone revulsus</p>
 <p>axis, in hac radii fractarum parte rotarum,</p>
 <p>sparsaque sunt late laceri vestigia currus.</p>
<milestone ed="P" unit="para"/> <p>At Phaethon rutilos flamma populante capillos,</p>
 <p n="320">volvitur in praeceps longoque per aera tractu</p>
 <p>fertur, ut interdum de caelo stella sereno</p>
 <p>etsi non cecidit, potuit cecidisse videri.</p>
 <p>Quem procul a patria diverso maximus orbe</p>
 <p>excipit Eridanus fumantiaque abluit ora.</p>
 <p n="325">Naides Hesperiae trifida fumantia flamma</p>
 <p>corpora dant tumulo, signant quoque carmine saxum:</p>
 <p>HIC SITUS EST PHAETHON, CURRUS AURIGA PATERNI:</p>
 <p>QUEM SI NON TENUIT, MAGNIS TAMEN EXCIDIT AUSIS.</p>
 <p>Nam pater obductos, luctu miserabilis aegro</p>
 <p n="330">condiderat vultus: et, si modo credimus, unum</p>
 <p>isse diem sine sole ferunt: incendia lumen</p>
 <p>praebebant aliquisque malo fuit usus in illo.</p>
<milestone ed="P" unit="para"/> <p>At Clymene postquam dixit quaecumque fuerunt</p>
 <p>in tantis dicenda malis, lugubris et amens</p>
 <p n="335">et laniata sinus totum percensuit orbem,</p>
 <p>exanimesque artus primo, mox ossa requirens</p>
 <p>repperit (ossa tamen peregrina condita ripa!),</p>
 <p>incubuitque loco nomenque in marmore lectum</p>
 <p>perfudit lacrimis et aperto pectore fovit.</p>
<milestone ed="P" unit="para"/> <p n="340">Nec minus Heliades lugent et inania morti</p>
 <p>munera dant lacrimas, et caesae pectora palmis</p>
 <p>non auditurum miseras Phaethonta querellas</p>
 <p>nocte dieque vocant adsternunturque sepulcro.</p>
<milestone ed="P" unit="para"/> <p>Luna quater iunctis implerat cornibus orbem:</p>
 <p n="345">illae more suo (nam morem fecerat usus)</p>
 <p>plangorem dederant. E quis Phaethusa, sororum</p>
 <p>maxima, cum vellet terra procumbere, questa est</p>
 <p>deriguisse pedes. Ad quam conata venire</p>
 <p>candida Lampetie subita radice retenta est.</p>
 <p n="350">Tertia cum crinem manibus laniare pararet,</p>
 <p>avellit frondes; haec stipite crura teneri,</p>
 <p>illa dolet fieri longos sua bracchia ramos.</p>
 <p>Dumque ea mirantur, complectitur inguina cortex,</p>
 <p>perque gradus uterum pectusque umerosque manusque</p>
 <p n="355">ambit et exstabant tantum ora vocantia matrem.</p>
 <p>Quid faciat mater, nisi, quo trahat impetus illam,</p>
 <p>huc eat atque illuc, et, dum licet, oscula iungat?</p>
 <p>Non satis est; truncis avellere corpora temptat,</p>
 <p>et teneros manibus ramos abrumpit; at inde</p>
 <p n="360">sanguineae manant, tamquam de vulnere, guttae.</p>
 <p>Parce, precor, mater, quaecumque est saucia, clamat,</p>
 <p>parce, precor: nostrum laceratur in arbore corpus.</p>
 <p>iamque vale cortex in verba novissima venit.</p>
 <p>Inde fluunt lacrimae, stillataque sole rigescunt</p>
 <p n="365">de ramis electra novis, quae lucidus amnis</p>
 <p>excipit et nuribus mittit gestanda Latinis.</p>
<milestone ed="P" unit="para"/> <p>Adfuit huic monstro proles Stheneleia Cycnus,</p>
 <p>qui tibi materno quamvis a sanguine iunctus,</p>
 <p>mente tamen, Phaethon, propior fuit. Ille relicto</p>
 <p n="370">(nam Ligurum populos et magnas rexerat urbes)</p>
 <p>imperio ripas virides amnemque querellis</p>
 <p>Eridanum implerat silvamque sororibus auctam,</p>
 <p>cum vox est tenuata viro, canaeque capillos</p>
 <p>dissimulant plumae, collumque a pectore longe</p>
 <p n="375">porrigitur, digitosque ligat iunctura rubentes,</p>
 <p>penna latus velat, tenet os sine acumine rostrum.</p>
 <p>Fit nova Cycnus avis, nec se caeloque Iovique</p>
 <p>credit, ut iniuste missi memor ignis ab illo:</p>
 <p>stagna petit patulosque lacus, ignemque perosus</p>
 <p n="380">quae colat elegit contraria flumina flammis.</p>
<milestone ed="P" unit="para"/> <p>Squalidus interea genitor Phaethontis et expers</p>
 <p>ipse sui decoris, qualis, cum deficit orbem,</p>
 <p>esse solet, lucemque odit seque ipse diemque,</p>
 <p>datque animum in luctus; et luctibus adicit iram</p>
 <p n="385">officiumque negat mundo. Satis inquit  ab aevi</p>
 <p>sors mea principiis fuit inrequieta, pigetque</p>
 <p>actorum sine fine mihi, sine honore, laborum.</p>
 <p>Quilibet alter agat portantes lumina currus!</p>
 <p>Si nemo est omnesque dei non posse fatentur,</p>
 <p n="390">ipse agat ut saltem, dum nostras temptat habenas,</p>
 <p>orbatura patres aliquando fulmina ponat.</p>
 <p>Tum sciet, ignipedum vires expertus equorum,</p>
 <p>non meruisse necem, qui non bene rexerit illos.</p>
<milestone ed="P" unit="para"/> <p>Talia dicentem circumstant omnia Solem</p>
 <p n="395">numina, neve velit tenebras inducere rebus,</p>
 <p>supplice voce rogant: missos quoque Iuppiter ignes</p>
 <p>excusat precibusque minas regaliter addit.</p>
 <p>Conligit amentes et adhuc terrore paventes</p>
 <p>Phoebus equos stimuloque dolens et verbere saevit:</p>
 <p n="400">saevit enim, natumque obiectat et imputat illis.</p>
<milestone n="401" unit="card"/>
<milestone ed="Magnus" n="Callisto." unit="tale"/>
 <p> At pater omnipotens ingentia moenia caeli</p>
 <p>circuit et ne quid labefactum viribus ignis</p>
 <p>corruat explorat. Quae postquam firma suique</p>
 <p>roboris esse videt terras hominumque labores</p>
 <p n="405">perspicit. Arcadiae tamen est impensior illi</p>
 <p>cura suae: fontes et nondum audentia labi</p>
 <p>flumina restituit dat terrae gramina, frondes</p>
 <p>arboribus, laesasque iubet revirescere silvas.</p>
 <p>Dum redit itque frequens, In virgine Nonacrina</p>
 <p n="410">haesit et accepti caluere sub ossibus ignes.</p>
 <p>Non erat huius opus lanam mollire trahendo</p>
 <p>nec positu variare comas; ubi fibula vestem,</p>
 <p>vitta coercuerat neglectos alba capillos,</p>
 <p>et modo leve manu iaculum, modo sumpserat arcum,</p>
 <p n="415">miles erat Phoebes: nec Maenalon attigit ulla</p>
 <p>gratior hac Triviae. Sed nulla potentia longa est.</p>
<milestone ed="P" unit="para"/> <p>Ulterius medio spatium sol altus habebat,</p>
 <p>cum subit illa nemus, quod nulla ceciderat aetas.</p>
 <p>Exuit hic umero pharetram lentosque retendit</p>
 <p n="420">arcus, inque solo, quod texerat herba, iacebat</p>
 <p>et pictam posita pharetram cervice premebat.</p>
 <p>Iuppiter ut vidit fessam et custode vacantem,</p>
 <p>hoc certe furtum coniunx mea nesciet inquit,</p>
 <p>aut si rescierit sunt o sunt iurgia tanti.</p>
 <p n="425">Protinus induitur faciem cultumque Dianae</p>
 <p>atque ait: O comitum, virgo, pars una mearum,</p>
 <p>in quibus es venata iugis?  De caespite virgo</p>
 <p>se levat et salve numen, me indice, dixit</p>
 <p>audiat ipse licet maius Iove.   Ridet et audit,</p>
 <p n="430">et sibi praeferri se gaudet et oscula iungit</p>
 <p>nec moderata satis nec sic a virgine danda.</p>
 <p>Qua venata foret silva, narrare parantem</p>
 <p>impedit amplexu, nec se sine crimine prodit.</p>
 <p>Illa quidem contra, quantum modo femina possit</p>
 <p n="435">(adspiceres utinam, Saturnia: mitior esses !),</p>
 <p>illa quidem pugnat: sed quem superare puella,</p>
 <p>quisve Iovem poterat?  Superum petit aethera victor</p>
 <p>Iuppiter: huic odio nemus est et conscia silva.</p>
 <p>Unde pedem referens paene est oblita pharetram</p>
 <p n="440">tollere cum telis et quem suspenderat arcum.</p>
<milestone ed="P" unit="para"/> <p>Ecce, suo comitata choro Dictynna per altum</p>
 <p>Maenalon ingrediens et caede superba ferarum</p>
 <p>adspicit hanc visamque vocat: clamata refugit,</p>
 <p>et timuit primo, ne Iuppiter esset in illa.</p>
 <p n="445">Sed postquam pariter nymphas incedere vidit,</p>
 <p>sensit abesse dolos numerumque accessit ad harum.</p>
 <p>Heu quam difficile est crimen non prodere vultu!</p>
 <p>Vix oculos attollit humo, nec, ut ante solebat,</p>
 <p>iuncta deae lateri, nec toto est agmine prima,</p>
 <p n="450">sed silet et laesi dat signa rubore pudoris;</p>
 <p>et nisi quod virgo est poterat sentire Diana</p>
 <p>mille notis culpam; nymphae sensisse feruntur.</p>
 <p>Orbe resurgebant lunaria cornua nono,</p>
 <p>cum dea venatu, fraternis languida flammis,</p>
 <p n="455">nacta nemus gelidum, de quo cum murmure labens</p>
 <p>ibat et attritas versabat rivus harenas.</p>
 <p>Ut loca laudavit, summas pede contigit undas:</p>
 <p>his quoque laudatis   procul est ait arbiter omnis;</p>
 <p>nuda superfusis tingamus corpora lymphis.</p>
 <p n="460">Parrhasis erubuit. Cunctae velamina ponunt:</p>
 <p>una moras quaerit. Dubitanti vestis adempta est;</p>
 <p>qua posita nudo patuit cum corpore crimen.</p>
 <p>Attonitae manibusque uterum celare volenti</p>
 <p>i procul hinc  dixit nec sacros pollue fontes</p>
 <p n="465">Cynthia; deque suo iussit secedere coetu.</p>
<milestone n="466" unit="card"/>
<milestone ed="P" unit="para"/> <p>Senserat hoc olim magni matrona Tonantis</p>
 <p>distuleratque graves in idonea tempora poenas.</p>
 <p>Causa morae nulla est, et iam puer Arcas (id ipsum</p>
 <p>indoluit Iuno) fuerat de paelice natus.</p>
 <p n="470">Quo simul obvertit saevam cum lumine mentem,</p>
 <p>scilicet hoc etiam restabat, adultera dixit,</p>
 <p>ut fecunda fores, fieretque iniuria partu</p>
 <p>nota, Iovisque mei testatum dedecus esset.</p>
 <p>Haud impune feres: adimam tibi nempe figuram,</p>
 <p n="475">qua tibi, quaque places nostro, importuna, marito.</p>
<milestone ed="P" unit="para"/> <p>Dixit et adversa prensis a fronte capillis</p>
 <p>stravit humi pronam. Tendebat bracchia supplex:</p>
 <p>bracchia coeperunt nigris horrescere villis</p>
 <p>curvarique manus et aduncos crescere in ungues</p>
 <p n="480">officioque pedum fungi, laudataque quondam</p>
 <p>ora Iovi lato fieri deformia rictu.</p>
 <p>Neve preces animos et verba precantia flectant</p>
 <p>posse loqui eripitur;   vox iracunda minaxque</p>
 <p>plenaque terroris rauco de gutture fertur.</p>
 <p n="485">Mens antiqua tamen facta quoque mansit in ursa,</p>
 <p>adsiduoque suos gemitu testata dolores</p>
 <p>qualescumque manus ad caelum et sidera tollit</p>
 <p>ingratumque Iovem, nequeat cum dicere, sentit.</p>
 <p>A quotiens, sola non ausa quiescere silva,</p>
 <p n="490">ante domum quondamque suis erravit in agris!</p>
 <p>A quotiens per saxa canum latratibus acta est</p>
 <p>venatrixque metu venantum territa fugit!</p>
 <p>Saepe feris latuit visis, oblita quid esset,</p>
 <p>ursaque conspectos in montibus horruit ursos</p>
 <p n="495">pertimuitque lupos, quamvis pater esset in illis.</p>
<milestone ed="P" unit="para"/> <p>Ecce, Lycaoniae proles, ignara parentis,</p>
 <p>Arcas adest, ter quinque fere natalibus actis:</p>
 <p>dumque feras sequitur, dum saltus eligit aptos</p>
 <p>nexilibusque plagis silvas Erymanthidas ambit,</p>
 <p n="500">incidit in matrem; quae restitit Arcade viso</p>
 <p>et cognoscenti similis fuit. Ille refugit</p>
 <p>inmotosque oculos in se sine fine tenentem</p>
 <p>nescius extimuit propiusque accedere aventi</p>
 <p>vulnifico fuerat fixurus pectora telo.</p>
 <p n="505">Arcuit omnipotens pariterque ipsosque nefasque</p>
 <p>sustulit, et celeri raptos per inania vento</p>
 <p>imposuit caelo vicinaque sidera fecit.</p>
<milestone ed="P" unit="para"/> <p>Intumuit Iuno, postquam inter sidera paelex</p>
 <p>fulsit et ad canam descendit in aequora Tethyn</p>
 <p n="510">Oceanumque senem, quorum reverentia movit</p>
 <p>saepe deos, causamque viae scitantibus infit:</p>
<milestone ed="P" unit="para"/> <p>Quaeritis, aetheriis quare regina deorum</p>
 <p>sedibus huc adsim? pro me tenet altera caelum.</p>
 <p>Mentiar, obscurum nisi nox cum fecerit orbem,</p>
 <p n="515">nuper honoratas summo, mea vulnera, caelo</p>
 <p>videritis stellas illic, ubi circulus axem</p>
 <p>ultimus extremum spatioque brevissimus ambit.</p>
 <p>Est vero, cur quis Iunonem laedere nolit</p>
 <p>offensamque tremat, quae prosum sola nocendo?</p>
 <p n="520">O ego quantum egi! quam vasta potentia nostra est!</p>
 <p>Esse hominem vetui: facta est dea. Sic ego poenas</p>
 <p>sontibus impono, sic est mea magna potestas.</p>
 <p>Vindicet antiquam faciem vultusque ferinos</p>
 <p>detrahat, Argolica quod in ante Phoronide fecit.</p>
 <p n="525">Cur non et pulsa ducit Iunone meoque</p>
 <p>collocat in thalamo socerumque Lycaona sumit?</p>
 <p>At vos si laesae tangit contemptus alumnae,</p>
 <p>gurgite caeruleo septem prohibete triones</p>
 <p>sideraque in caelo, stupri mercede, recepta</p>
 <p n="530">pellite, ne puro tingatur in aequore paelex.</p>
<milestone n="531" unit="card"/>
<milestone ed="Magnus" n="Corvus. Coronis. Cornix. Ocyroe." unit="tale"/>
<milestone ed="P" unit="para"/> <p>Di maris adnuerant: habili Saturnia curru</p>
 <p>ingreditur liquidum pavonibus aethera pictis,</p>
 <p>tam nuper pictis caeso pavonibus Argo,</p>
 <p>quam tu nuper eras, cum candidus ante fuisses,</p>
 <p n="535">corve loquax, subito nigrantes versus in alas.</p>
 <p>Nam fuit haec quondam niveis argentea pennis</p>
 <p>ales ut aequaret totas sine labe columbas</p>
 <p>nec servaturis vigili Capitolia voce</p>
 <p>cederet anseribus nec amanti flumina cycno.</p>
 <p n="540">Lingua fuit damno; lingua faciente loquaci</p>
 <p>qui color albus erat, nunc est contrarius albo.</p>
<milestone ed="P" unit="para"/> <p>Pulchrior in tota, quam Larisaea Coronis,</p>
 <p>non fuit Haemonia: placuit tibi, Delphice, certe,</p>
 <p>dum vel casta fuit vel inobservata. Sed ales</p>
 <p n="545">sensit adulterium Phoebeius, utque latentem</p>
 <p>detegeret culpam, non exorabilis index,</p>
 <p>ad dominum tendebat iter. Quem garrula motis</p>
 <p>consequitur pennis, scitetur ut omnia, cornix,</p>
 <p>auditaque viae causa non utile carpis</p>
 <p n="550">inquit iter:  ne sperne meae praesagia linguae.</p>
 <p>Quid fuerim quid simque vide, meritumque require:</p>
 <p>invenies nocuisse fidem. Nam tempore quodam</p>
 <p>Pallas Erichthonium, prolem sine matre creatam,</p>
 <p>clauserat Actaeo texta de vimine cista</p>
 <p n="555">virginibusque tribus gemino de Cecrope natis</p>
 <p>et legem dederat, sua ne secreta viderent.</p>
 <p>Abdita fronde levi densa speculabar ab ulmo,</p>
 <p>quid facerent. Commissa duae sine fraude tuentur,</p>
 <p>Pandrosos atque Herse;   timidas vocat una sorores</p>
 <p n="560">Aglauros nodosque manu diducit, et intus</p>
 <p>infantemque vident adporrectumque draconem.</p>
 <p>Acta deae refero. Pro quo mihi gratia talis</p>
 <p>redditur, ut dicar tutela pulsa Minervae</p>
 <p>et ponar post noctis avem. Mea poena volucres</p>
 <p n="565">admonuisse potest ne voce pericula quaerant.</p>
 <p>At, puto, non ultro nec quicquam tale rogantem</p>
 <p>me petiit? ipsa licet hoc a Pallade quaeras:</p>
 <p>quamvis irata est, non hoc irata negabit.</p>
 <p>Nam me Phocaica clarus tellure Coroneus</p>
 <p n="570">(nota loquor) genuit fueramque ego regia virgo</p>
 <p>divitibusque procis (ne me contemne) petebar.</p>
 <p>Forma mihi nocuit. Nam cum per litora lentis</p>
 <p>passibus, ut soleo, summa spatiarer harena,</p>
 <p>vidit et incaluit pelagi deus; utque precando</p>
 <p n="575">tempora cum blandis absumpsit inania verbis,</p>
 <p>vim parat et sequitur. Fugio densumque relinquo</p>
 <p>litus et in molli nequiquam lassor harena.</p>
 <p>Inde deos hominesque voco; nec contigit ullum</p>
 <p>vox mea mortalem:    mota est pro virgine virgo</p>
 <p n="580">auxiliumque tulit. Tendebam bracchia caelo:</p>
 <p>bracchia coeperunt levibus nigrescere pennis.</p>
 <p>Reicere ex umeris vestem molibar: at illa</p>
 <p>pluma erat inque cutem radices egerat imas.</p>
 <p>Plangere nuda meis conabar pectora palmis:</p>
 <p n="585">sed neque iam palmas nec pectora nuda gerebam.</p>
 <p>Currebam:  nec, ut ante, pedes retinebat harena,</p>
 <p>sed summa tollebar humo. Mox alta per auras</p>
 <p>evehor et data sum comes inculpata Minervae.</p>
 <p>Quid tamen hoc prodest, si diro facta volucris</p>
 <p n="590">crimine Nyctimene nostro successit honori?</p>
 <p>An quae per totam res est notissima Lesbon,</p>
 <p>non audita tibi est, patrium temerasse cubile</p>
 <p>Nyctimenen? avis illa quidem, sed conscia culpae</p>
 <p>conspectum lucemque fugit tenebrisque pudorem</p>
 <p n="595">celat et a cunctis expellitur aethere toto.</p>
<milestone ed="P" unit="para"/> <p>Talia dicenti tibi ait revocamina corvus</p>
 <p>sint precor ista malo: nos vanum spernimus omen.</p>
 <p>Nec coeptum dimittit iter, dominoque iacentem</p>
 <p>cum iuvene Haemonio vidisse Coronida narrat.</p>
 <p n="600">Laurea delapsa est audito crimine amanti,</p>
 <p>et pariter vultusque deo plectrumque colorque</p>
 <p>excidit. Utque animus tumida fervebat ab ira,</p>
 <p>arma adsueta rapit flexumque a cornibus arcum</p>
 <p>tendit et illa suo totiens cum pectore iuncta</p>
 <p n="605">indevitato traiecit pectora telo.</p>
 <p>Icta dedit gemitum, tractoque a corpore ferro</p>
 <p>candida puniceo perfudit membra cruore,</p>
 <p>et dixit: Potui poenas tibi, Phoebe, dedisse,</p>
 <p>sed peperisse prius: duo nunc moriemur in una.</p>
 <p n="610">Hactenus, et pariter vitam cum sanguine fudit.</p>
 <p>Corpus inane animae frigus letale secutum est.</p>
<milestone ed="P" unit="para"/> <p>Paenitet heu sero poenae crudelis amantem,</p>
 <p>seque, quod audierit, quod sic exarserit, odit;</p>
 <p>odit avem, per quam crimen causamque dolendi</p>
 <p n="615">scire coactus erat, nec non arcumque manumque</p>
 <p>odit, cumque manu temeraria tela sagittas</p>
 <p>conlapsamque fovet seraque ope vincere fata</p>
 <p>nititur et medicas exercet inaniter artes.</p>
 <p>Quae postquam frustra temptata, rogumque parari</p>
 <p n="620">vidit et arsuros supremis ignibus artus,</p>
 <p>tum vero gemitus (neque enim caelestia tingi</p>
 <p>ora licet lacrimis) alto de corde petitos</p>
 <p>edidit, haud aliter quam cum spectante iuvenca</p>
 <p>lactentis vituli, dextra libratus ab aure</p>
 <p n="625">tempora discussit claro cava malleus ictu.</p>
 <p>Ut tamen ingratos in pectora fudit odores</p>
 <p>et dedit amplexus iniustaque iusta peregit,</p>
 <p>non tulit in cineres labi sua Phoebus eosdem</p>
 <p>semina, sed natum flammis uteroque parentis</p>
 <p n="630">eripuit geminique tulit Chironis in antrum;</p>
 <p>sperantemque sibi non falsae praemia linguae</p>
 <p>inter aves albas vetuit consistere corvum.</p>
<milestone n="633" unit="card"/>
<milestone ed="More" n="OCYROE AND AECULAPIUS" unit="tale"/>
<milestone ed="P" unit="para"/> <p>Semifer interea divinae stirpis alumno</p>
 <p>laetus erat mixtoque oneri gaudebat honore.</p>
 <p n="635">Ecce venit rutilis umeros protecta capillis</p>
 <p>filia Centauri, quam quondam nympha Chariclo</p>
 <p>fluminis in rapidi ripis enixa vocavit</p>
 <p>Ocyroen. Non haec artes contenta paternas</p>
 <p>edidicisse fuit: fatorum arcana canebat.</p>
<milestone ed="P" unit="para"/> <p n="640">Ergo ubi vaticinos concepit mente furores</p>
 <p>incaluitque deo, quem clausum pectore habebat,</p>
 <p>adspicit infantem toto que salutifer orbi</p>
 <p>cresce puer dixit:  tibi se mortalia saepe</p>
 <p>corpora debebunt; animas tibi reddere ademptas</p>
 <p n="645">fas erit;  idque semel dis indignantibus ausus</p>
 <p>posse dare hoc iterum flamma prohibebere avita</p>
 <p>eque deo corpus fies exsangue, deusque,</p>
 <p>qui modo corpus eras, et bis tua fata novabis.</p>
 <p>Tu quoque, care pater, nunc inmortalis et aevis</p>
 <p n="650">omnibus ut maneas nascendi lege creatus,</p>
 <p>posse mori cupies, tum cum cruciabere dirae</p>
 <p>sanguine serpentis per saucia membra recepto;</p>
 <p>teque ex aeterno patientem numina mortis</p>
 <p>efficient, triplicesque deae tua fila resolvent.</p>
 <p n="655">Restabat fatis aliquid. Suspirat ab imis</p>
 <p>pectoribus, lacrimaeque genis labuntur obortae,</p>
 <p>atque ita praevertunt inquit me fata, vetorque</p>
 <p>plura loqui, vocisque meae praecluditur usus.</p>
 <p>Non fuerant artes tanti, quae numinis iram</p>
 <p n="660">contraxere mihi; mallem nescisse futura.</p>
 <p>Iam mihi subduci facies humana videtur,</p>
 <p>iam cibus herba placet, iam latis currere campis</p>
 <p>impetus est: in equam cognataque corpora vertor.</p>
 <p>Tota tamen quare? pater est mihi nempe biformis.</p>
<milestone ed="P" unit="para"/> <p n="665">Talia dicenti pars est extrema querellae</p>
 <p>intellecta parum, confusaque verba fuerunt.</p>
 <p>Mox nec verba quidem nec equae sonus ille videtur,</p>
 <p>sed simulantis equam, parvoque in tempore certos</p>
 <p>edidit hinnitus et bracchia movit in herbas.</p>
 <p n="670">Tum digiti coeunt et quinos adligat ungues</p>
 <p>perpetuo cornu levis ungula, crescit et oris</p>
 <p>et colli spatium, longae pars maxima pallae</p>
 <p>cauda fit, utque vagi crines per colla iacebant,</p>
 <p>in dextras abiere iubas: pariterque novata est</p>
 <p n="675">et vox et facies nomen quoque monstra dedere.</p>
<milestone n="676" unit="card"/>
<milestone ed="Magnus" n="Battus." unit="tale"/>
<milestone ed="P" unit="para"/> <p>Flebat opemque tuam frustra Philyreius heros,</p>
 <p>Delphice, poscebat. Nam nec rescindere magni</p>
 <p>iussa Iovis poteras, nec, si rescindere posses,</p>
 <p>tunc aderas: Elin Messeniaque arva colebas.</p>
<milestone ed="More" n="BATTUS AND MERCURY" unit="tale"/>
 <p n="680">Illud erat tempus, quo te pastoria pellis</p>
 <p>texit onusque fuit baculum silvestre sinistrae,</p>
 <p>alterius dispar septenis fistula cannis.</p>
 <p>Dumque amor est curae, dum te tua fistula mulcet,</p>
 <p>incustoditae Pylios memorantur in agros</p>
 <p n="685">processisse boves. Videt has Atlantide Maia</p>
 <p>natus et arte sua silvis occultat abactas.</p>
 <p>Senserat hoc furtum nemo nisi notus in illo</p>
 <p>rure senex; Battum vicinia tota vocabant.</p>
 <p>Divitis hic saltus herbosaque pascua Nelei</p>
 <p n="690">nobiliumque greges custos servabat equarum.</p>
 <p>Hunc timuit blandaque manu seduxit et illi</p>
 <p>quisquis es, hospes ait, si forte armenta requiret</p>
 <p>haec aliquis, vidisse nega; neu gratia facto</p>
 <p>nulla rependatur, nitidam cape praemia vaccam </p>
 <p n="695">et dedit. Accepta voces has reddidit hospes:</p>
 <p>Tutus eas:  lapis iste prius tua furta loquetur,</p>
 <p>et lapidem ostendit. Simulat Iove natus abire,</p>
 <p>mox redit, et versa pariter cum voce figura</p>
 <p>rustice, vidisti siquas hoc limite dixit</p>
 <p n="700">ire boves, fer opem furtoque silentia deme:</p>
 <p>iuncta suo pariter dabitur ubi femina tauro.</p>
 <p>At senior, postquam est merces geminata, sub illis</p>
 <p>montibus inquit erunt: et erant sub montibus illis.</p>
 <p>Risit Atlantiades et me mihi, perfide, prodis?</p>
 <p n="705">me mihi prodis? ait, periuraque pectora vertit</p>
 <p>in durum silicem, qui nunc quoque dicitur index,</p>
 <p>inque nihil merito vetus est infamia saxo.</p>
<milestone n="708" unit="card"/>
<milestone ed="Magnus" n="Aglauros. Invidia." unit="tale"/>
<milestone ed="P" unit="para"/> <p>Hinc se sustulerat paribus caducifer alis,</p>
 <p>Munychiosque volans agros gratamque Minervae</p>
 <p n="710">despectabat humum cultique arbusta Lycei.</p>
 <p>Illa forte die castae de more puellae</p>
 <p>vertice supposito festas in Palladis arces</p>
 <p>pura coronatis portabant sacra canistris.</p>
 <p>Inde revertentes deus adspicit ales iterque</p>
 <p n="715">non agit in rectum, sed in orbem curvat eundem.</p>
 <p>Ut volucris visis rapidissima miluus extis,</p>
 <p>dum timet et densi circumstant sacra ministri,</p>
 <p>flectitur in gyrum nec longius audet abire</p>
 <p>spemque suam motis avidus circumvolat alis,</p>
 <p n="720">sic super Actaeas agilis Cyllenius arces</p>
 <p>inclinat cursus et easdem circinat auras.</p>
 <p>Quanto splendidior quam cetera sidera fulget</p>
 <p>Lucifer, et quanto quam Lucifer aurea Phoebe,</p>
 <p>tanto virginibus praestantior omnibus Herse</p>
 <p n="725">ibat, eratque decus pompae comitumque suarum.</p>
 <p>Obstipuit forma Iove natus, et aethere pendens</p>
 <p>non secus exarsit, quam cum Balearica plumbum</p>
 <p>funda iacit: volat illud et incandescit eundo</p>
 <p>et quos non habuit, sub nubibus invenit ignes.</p>
 <p n="730">Vertit iter caeloque petit terrena relicto</p>
 <p>nec se dissimulat: tanta est fiducia formae.</p>
 <p>Quae quamquam iusta est, cura tamen adiuvat illam</p>
 <p>permulcetque comas chlamydemque, ut pendeat apte,</p>
 <p>collocat, ut limbus totumque appareat aurum,</p>
 <p n="735">ut teres in dextra, qua somnos ducit et arcet,</p>
 <p>virga sit, ut tersis niteant talaria plantis.</p>
 <p>Pars secreta domus ebore et testudine cultos</p>
 <p>tres habuit thalamos: quorum tu, Pandrose, dextrum,</p>
 <p>Aglauros laevum, medium possederat Herse.</p>
 <p n="740">Quae tenuit laevum, venientem prima notavit</p>
 <p>Mercurium nomenque dei scitarier ausa est</p>
 <p>et causam adventus. Cui sic respondit Atlantis</p>
 <p>Pleionesque nepos: Ego sum, qui iussa per auras</p>
 <p>verba patris porto: pater est mihi Iuppiter ipse.</p>
 <p n="745">Nec fingam causas; tu tantum fida sorori</p>
 <p>esse velis prolisque meae matertera dici.</p>
 <p>Herse causa viae. Faveas oramus amanti.</p>
<milestone ed="P" unit="para"/> <p>Adspicit hunc oculis isdem, quibus abdita nuper</p>
 <p>viderat Aglauros flavae secreta Minervae,</p>
 <p n="750">proque ministerio magni sibi ponderis aurum</p>
 <p>postulat: interea tectis excedere cogit.</p>
<milestone ed="P" unit="para"/> <p>Vertit ad hanc torvi dea bellica luminis orbem</p>
 <p>et tanto penitus traxit suspiria motu,</p>
 <p>ut pariter pectus positamque in pectore forti</p>
 <p n="755">aegida concuteret. Subit, hanc arcana profana</p>
 <p>detexisse manu tum cum sine matre creatam</p>
 <p>Lemnicolae stirpem contra data foedera vidit,</p>
 <p>et gratamque deo fore iam gratamque sorori</p>
 <p>et ditem sumpto,    quod avara poposcerat, auro.</p>
<milestone ed="P" unit="para"/> <p n="760">Protinus Invidiae nigro squalentia tabo</p>
 <p>tecta petit. Domus est imis in vallibus huius</p>
 <p>abdita, sole carens, non ulli pervia vento,</p>
 <p>tristis et ignavi plenissima frigoris, et quae</p>
 <p>igne vacet semper, caligine semper abundet.</p>
 <p n="765">Huc ubi pervenit belli metuenda virago,</p>
 <p>constitit ante domum (neque enim succedere tectis</p>
 <p>fas habet) et postes extrema cuspide pulsat.</p>
 <p>Concussae patuere fores. Videt intus edentem</p>
 <p>vipereas carnes, vitiorum alimenta suorum,</p>
 <p n="770">Invidiam, visaque oculos avertit. At illa</p>
 <p>surgit humo pigre semesarumque relinquit</p>
 <p>corpora serpentum passuque incedit inerti;</p>
 <p>utque deam vidit formaque armisque decoram,</p>
 <p>ingemuit vultumque ima ad suspiria duxit.</p>
 <p n="775">Pallor in ore sedet, macies in corpore toto,</p>
 <p>nusquam recta acies, livent rubigine dentes,</p>
 <p>pectora felle virent, lingua est suffusa veneno.</p>
 <p>Risus abest, nisi quem visi movere dolores.</p>
 <p>Nec fruitur somno, vigilacibus excita curis,</p>
 <p n="780">sed videt ingratos intabescitque videndo</p>
 <p>successus hominum, carpitque et carpitur una,</p>
 <p>suppliciumque suum est. Quamvis tamen oderat illam,</p>
 <p>talibus adfata est breviter Tritonia dictis:</p>
 <p>Infice tabe tua natarum Cecropis unam.</p>
 <p n="785">Sic opus est. Aglauros ea est.   Haud plura locuta</p>
 <p>fugit et impressa tellurem reppulit hasta.</p>
<milestone ed="P" unit="para"/> <p>Illa deam obliquo fugientem lumine cernens</p>
 <p>murmura parva dedit, successurumque Minervae</p>
 <p>indoluit, baculumque capit, quod spinea totum</p>
 <p n="790">vincula cingebant, adopertaque nubibus atris,</p>
 <p>quacumque ingreditur, florentia proterit arva</p>
 <p>exuritque herbas et summa cacumina carpit,</p>
 <p>adflatuque suo populos urbesque domosque</p>
 <p>polluit. Et tandem Tritonida conspicit arcem</p>
 <p n="795">ingeniis opibusque et festa pace virentem,</p>
 <p>vixque tenet lacrimas, quia nil lacrimabile cernit.</p>
 <p>Sed postquam thalamos intravit Cecrope natae,</p>
 <p>iussa facit pectusque manu ferrugine tincta</p>
 <p>tangit et hamatis praecordia sentibus implet,</p>
 <p n="800">inspiratque nocens virus, piceumque per ossa</p>
 <p>dissipat et medio spargit pulmone venenum.</p>
 <p>Neve mali causae spatium per latius errent,</p>
 <p>germanam ante oculos fortunatumque sororis</p>
 <p>coniugium pulchraque deum sub imagine ponit,</p>
 <p n="805">cunctaque magna facit. Quibus inritata dolore</p>
 <p>Cecropis occulto mordetur et anxia nocte,</p>
 <p>anxia luce gemit, lentaque miserrima tabe</p>
 <p>liquitur ut glacies incerto saucia sole.</p>
 <p>Felicisque bonis non lenius uritur Herses,</p>
 <p n="810">quam cum spinosis ignis supponitur herbis,</p>
 <p>quae neque dant flammas lenique tepore cremantur.</p>
 <p>Saepe mori voluit, ne quicquam tale videret,</p>
 <p>saepe velut crimen rigido narrare parenti;</p>
 <p>denique in adverso venientem limine sedit</p>
 <p n="815">exclusura deum. Cui blandimenta precesque</p>
 <p>verbaque iactanti mitissima  desine dixit:</p>
 <p>hinc ego me non sum nisi te motura repulso.</p>
 <p>Stemus ait  pacto velox Cyllenius isto:</p>
 <p>caelestique fores virga patefecit. At illi</p>
 <p n="820">surgere conanti partes, quascumque sedendo</p>
 <p>flectimus, ignava nequeunt gravitate moveri.</p>
 <p>Illa quidem pugnat recto se attollere trunco,</p>
 <p>sed genuum iunctura riget, frigusque per inguen</p>
 <p>labitur, et callent amisso sanguine venae.</p>
 <p n="825">Utque malum late solet inmedicabile cancer</p>
 <p>serpere et inlaesas vitiatis addere partes,</p>
 <p>sic letalis hiems paulatim in pectora venit</p>
 <p>vitalesque vias et respiramina clausit.</p>
 <p>Nec conata loqui est, nec, si conata fuisset,</p>
 <p n="830">vocis habebat iter: saxum iam colla tenebat,</p>
 <p>oraque duruerant, signumque exsangue sedebat.</p>
 <p>Nec lapis albus erat: sua mens infecerat illam.</p>
<milestone n="833" unit="card"/>
<milestone ed="Magnus" n="Europa." unit="tale"/>
<milestone ed="P" unit="para"/> <p>Has ubi verborum poenas mentisque profanae</p>
 <p>cepit Atlantiades, dictas a Pallade terras</p>
 <p n="835">linquit et ingreditur iactatis aethera pennis.</p>
 <p>Sevocat hunc genitor. Nec causam fassus amoris</p>
 <p>fide minister ait iussorum, nate, meorum,</p>
 <p>pelle moram solitoque celer delabere cursu,</p>
 <p>quaeque tuam matrem tellus a parte sinistra</p>
 <p n="840">suspicit (indigenae Sidonida nomine dicunt),</p>
 <p>hanc pete, quodque procul montano gramine pasci</p>
 <p>armentum regale vides, ad litora verte.</p>
<milestone ed="P" unit="para"/> <p>Dixit, et expulsi iamdudum monte iuvenci</p>
 <p>litora iussa petunt, ubi magni filia regis</p>
 <p n="845">ludere virginibus Tyriis comitata solebat.</p>
 <p>Non bene conveniunt nec in una sede morantur</p>
<milestone ed="More" n="EUROPA AND JUPITER" unit="tale"/>
 <p>maiestas et amor: sceptri gravitate relicta</p>
 <p>ille pater rectorque deum, cui dextra trisulcis</p>
 <p>ignibus armata est, qui nutu concutit orbem,</p>
 <p n="850">induitur faciem tauri mixtusque iuvencis</p>
 <p>mugit et in teneris formosus obambulat herbis.</p>
 <p>Quippe color nivis est, quam nec vestigia duri</p>
 <p>calcavere pedis nec solvit aquaticus auster.</p>
 <p>Colla toris exstant, armis palearia pendent,</p>
 <p n="855">cornua parva quidem, sed quae contendere possis</p>
 <p>facta manu, puraque magis perlucida gemma.</p>
 <p>Nullae in fronte minae, nec formidabile lumen;</p>
 <p>pacem vultus habet. Miratur Agenore nata,</p>
 <p>quod tam formosus, quod proelia nulla minetur.</p>
 <p n="860">Sed quamvis mitem metuit contingere primo:</p>
 <p>mox adit et flores ad candida porrigit ora.</p>
 <p>Gaudet amans et, dum veniat sperata voluptas,</p>
 <p>oscula dat manibus; vix iam, vix cetera differt.</p>
 <p>Et nunc adludit viridique exsultat in herba,</p>
 <p n="865">nunc latus in fulvis niveum deponit harenis;</p>
 <p>paulatimque metu dempto modo pectora praebet</p>
 <p>virginea plaudenda manu, modo cornua sertis</p>
 <p>impedienda novis. Ausa est quoque regia virgo</p>
 <p>nescia quem premeret, tergo considere tauri,</p>
 <p n="870">cum deus a terra siccoque a litore sensim</p>
 <p>falsa pedum primis vestigia ponit in undis:</p>
 <p>inde abit ulterius mediique per aequora ponti</p>
 <p>fert praedam. Pavet haec litusque ablata relictum</p>
 <p>respicit, et dextra cornum tenet, altera dorso</p>
 <p n="875">imposita est; tremulae sinuantur flamine vestes.</p>
</div1>
<div1 type="Book" n="3">
<milestone n="1" unit="card"/>
<milestone ed="Magnus" n="Cadmus." unit="tale"/>
<milestone ed="P" unit="para"/> <p>Iamque deus posita fallacis imagine tauri</p>
 <p>se confessus erat Dictaeaque rura tenebat,</p>
 <p>cum pater ignarus Cadmo perquirere raptam</p>
 <p>imperat et poenam, si non invenerit, addit</p>
 <p n="5">exilium, facto pius et sceleratus eodem.</p>
<milestone ed="P" unit="para"/> <p>Orbe pererrato (quis enim deprendere possit</p>
 <p>furta Iovis?) profugus patriamque iramque parentis</p>
 <p>vitat Agenorides Phoebique oracula supplex</p>
 <p>consulit et, quae sit tellus habitanda, requirit.</p>
 <p n="10">Bos tibi Phoebus ait solis occurret in arvis,</p>
 <p>nullum passa iugum curvique inmunis aratri.</p>
 <p>Hac duce carpe vias et qua requieverit herba</p>
 <p>moenia fac condas, Boeotiaque ma vocato.</p>
 <p>Vix bene Castalio Cadmus descenderat antro,</p>
 <p n="15">incustoditam lente videt ire iuvencam</p>
 <p>nullum servitii signum cervice gerentem.</p>
 <p>Subsequitur pressoque legit vestigia gressu,</p>
 <p>auctoremque viae Phoebum taciturnus adorat.</p>
<milestone ed="P" unit="para"/> <p>Iam vada Cephisi Panopesque evaserat arva:</p>
 <p n="20">bos stetit et tollens speciosam cornibus altis</p>
 <p>ad caelum frontem mugitibus impulit auras,</p>
 <p>atque ita, respiciens comites sua terga sequentes,</p>
 <p>procubuit teneraque latus submisit in herba.</p>
 <p>Cadmus agit grates peregrinaeque oscula terrae</p>
 <p n="25">figit et ignotos montes agrosque salutat.</p>
 <p>Sacra Iovi facturus erat. Iubet ire ministros</p>
 <p>et petere e vivis libandas fontibus undas.</p>
<milestone ed="P" unit="para"/> <p>Silva vetus stabat, nulla violata securi,</p>
 <p>et specus in medio, virgis ac vimine densus,</p>
 <p n="30">efficiens humilem lapidum compagibus arcum,</p>
 <p>uberibus fecundus aquis, ubi conditus antro</p>
 <p>Martius anguis erat, cristis praesignis et auro;</p>
 <p>igne micant oculi, corpus tumet omne venenis,</p>
 <p>tres vibrant linguae, triplici stant ordine dentes.</p>
 <p n="35">Quem postquam Tyria lucum de gente profecti</p>
 <p>infausto tetigere gradu, demissaque in undas</p>
 <p>urna dedit sonitum, longo caput extulit antro</p>
 <p>caeruleus serpens horrendaque sibila misit.</p>
 <p>Effluxere urnae manibus sanguisque reliquit</p>
 <p n="40">corpus, et attonitos subitus tremor occupat artus.</p>
 <p>Ille volubilibus squamosos nexibus orbes</p>
 <p>torquet et inmensos saltu sinuatur in arcus,</p>
 <p>ac media plus parte leves erectus in auras</p>
 <p>despicit omne nemus, tantoque est corpore, quanto</p>
 <p n="45">si totum spectes, geminas qui separat arctos.</p>
 <p>Nec mora, Phoenicas, sive illi tela parabant,</p>
 <p>sive fugam, sive ipse timor prohibebat utrumque,</p>
 <p>occupat: hos morsu, longis complexibus illos,</p>
 <p>hos necat adfiatu funesti tabe veneni.</p>
<milestone ed="P" unit="para"/> <p n="50">Fecerat exiguas iam sol altissimus umbras:</p>
 <p>quae mora sit sociis, miratur Agenore natus,</p>
 <p>vestigatque viros. Tegimen derepta leoni</p>
 <p>pellis erat, telum splendenti lancea ferro</p>
 <p>et iaculum, teloque animus praestantior omni.</p>
<milestone ed="P" unit="para"/> <p n="55">Ut nemus intravit letataque corpora vidit</p>
 <p>victoremque supra spatiosi corporis hostem</p>
 <p>tristia sanguinea lambentem vulnera lingua,</p>
 <p>aut ultor vestrae, fidissima corpora, mortis,</p>
 <p>aut comes inquit ero. Dixit, dextraque molarem</p>
 <p n="60">sustulit et magnum magno conamine misit.</p>
 <p>Illius impulsu cum turribus ardua celsis</p>
 <p>moenia mota forent: serpens sine vulnere mansit</p>
 <p>loricaeque modo squamis defensus et atrae</p>
 <p>duritia pellis validos cute reppulit ictus.</p>
 <p n="65">At non duritia iaculum quoque vicit eadem:</p>
 <p>quod medio lentae spinae curvamine fixum</p>
 <p>constitit et totum descendit in ilia ferrum.</p>
 <p>Ille dolore ferox caput in sua terga retorsit</p>
 <p>vulneraque adspexit fixumque hastile momordit</p>
 <p n="70">idque, ubi vi multa partem labefecit in omnem,</p>
 <p>vix tergo eripuit; ferrum tamen ossibus haesit.</p>
<milestone ed="P" unit="para"/> <p>Tum vero, postquam solitas accessit ad iras</p>
 <p>causa recens, plenis tumuerunt guttura venis,</p>
 <p>spumaque pestiferos circumfluit albida rictus,</p>
 <p n="75">terraque rasa sonat squamis, quique halitus exit</p>
 <p>ore niger Stygio, vitiatas inficit auras.</p>
 <p>Ipse modo inmensum spiris facientibus orbem</p>
 <p>cingitur, interdum longa trabe rectior adstat</p>
 <p>impete nunc vasto ceu concitus imbribus amnis</p>
 <p n="80">fertur et obstantes proturbat pectore silvas.</p>
 <p>Cedit Agenorides paulum spolioque leonis</p>
 <p>sustinet incursus instantiaque ora retardat</p>
 <p>cuspide praetenta. Furit ille et inania duro</p>
 <p>vulnera dat ferro figitque in acumine dentes.</p>
 <p n="85">Iamque venenifero sanguis manare palato</p>
 <p>coeperat et virides adspergine tinxerat herbas:</p>
 <p>sed leve vulnus erat, quia se retrahebat ab ictu</p>
 <p>laesaque colla dabat retro plagamque sedere</p>
 <p>cedendo arcebat nec longius ire sinebat,</p>
 <p n="90">donec Agenorides coniectum in guttura ferrum</p>
 <p>usque sequens pressit, dum retro quercus eunti</p>
 <p>obstitit, et fixa est pariter cum robore cervix.</p>
 <p>Pondere serpentis curvata est arbor et ima</p>
 <p>parte flagellari gemuit sua robora caudae.</p>
<milestone n="95" unit="card"/>
<milestone ed="P" unit="para"/> <p n="95">Dum spatium victor victi considerat hostis,</p>
 <p>vox subito audita est; neque erat cognoscere promptum</p>
 <p>unde, sed audita est:  Quid, Agenore nate, peremptum</p>
 <p>serpentem spectas? et tu spectabere serpens.</p>
<milestone ed="P" unit="para"/> <p>Ille diu pavidus pariter cum mente colorem</p>
 <p n="100">perdiderat, gelidoque comae terrore rigebant.</p>
 <p>Ecce viri fautrix, superas delapsa per auras,</p>
 <p>Pallas adest motaeque iubet supponere terrae</p>
 <p>vipereos dentes, populi incrementa futuri.</p>
 <p>Paret et, ut presso sulcum patefecit aratro,</p>
 <p n="105">spargit humi iussos, mortalia semina, dentes.</p>
<milestone ed="P" unit="para"/> <p>Inde (fide maius) glaebae coepere moveri,</p>
 <p>primaque de sulcis acies apparuit hastae,</p>
 <p>tegmina mox capitum picto nutantia cono,</p>
 <p>mox umeri pectusque onerataque bracchia telis</p>
 <p n="110">exsistunt, crescitque seges clipeata virorum.</p>
 <p>Sic ubi tolluntur festis aulaea theatris,</p>
 <p>surgere signa solent primumque ostendere vultus,</p>
 <p>cetera paulatim, placidoque educta tenore</p>
 <p>tota patent imoque pedes in margine ponunt.</p>
 <p n="115">Territus hoste novo Cadmus capere arma parabat:</p>
 <p>ne cape, de populo, quem terra creaverat, unus</p>
 <p>exclamat  nec te civilibus insere bellis.</p>
 <p>Atque ita terrigenis rigido de fratribus unum</p>
 <p>comminus ense ferit; iaculo cadit eminus ipse.</p>
 <p n="120">Hunc quoque qui leto dederat, non longius illo</p>
 <p>vivit et exspirat modo quas acceperat auras;</p>
 <p>exemploque pari furit omnis turba, suoque</p>
 <p>Marte cadunt subiti per mutua vulnera fratres.</p>
 <p>Iamque brevis vitae spatium sortita iuventus</p>
 <p n="125">sanguineam tepido plangebat pectore matrem,</p>
 <p>quinque superstitibus, quorum fuit unus Echion.</p>
 <p>Is sua iecit humo monitu Tritonidis arma</p>
 <p>fraternaeque fidem pacis petiitque deditque.</p>
<milestone ed="P" unit="para"/> <p>Hos operis comites habuit Sidonius hospes,</p>
 <p n="130">cum posuit iussam Phoebeis sortibus urbem.</p>
<milestone ed="More" n="ACTAEON" unit="tale"/>
<milestone ed="P" unit="para"/> <p>Iam stabant Thebae: poteras iam, Cadme, videri</p>
 <p>exsilio felix. Soceri tibi Marsque Venusque</p>
 <p>contigerant: huc adde genus de coniuge tanta,</p>
 <p>tot natos natasque et pignera cara nepotes,</p>
 <p n="135">hos quoque iam iuvenes. Sed scilicet ultima semper</p>
 <p>exspectanda dies homini est, dicique beatus</p>
 <p>ante obitum nemo supremaque funera debet.</p>
<milestone n="138" unit="card"/>
<milestone ed="Magnus" n="Actaeon." unit="tale"/>
<milestone ed="P" unit="para"/> <p>Prima nepos inter tot res tibi, Cadme, secundas</p>
 <p>causa fuit luctus, alienaque cornua fronti</p>
 <p n="140">addita, vosque canes satiatae sanguine erili.</p>
 <p>At bene si quaeras, fortunae crimen in illo,</p>
 <p>non scelus invenies: quod enim scelus error habebat?</p>
 <p> Mons erat infectus variarum caede ferarum;</p>
 <p>iamque dies medius rerum contraxerat umbras</p>
 <p n="145">et sol ex aequo meta distabat utraque,</p>
 <p>cum iuvenis placido per devia lustra vagantes</p>
 <p>participes operum compellat Hyantius ore:</p>
 <p>Lina madent, comites, ferrumque cruore ferarum,</p>
 <p>fortunamque dies habuit satis. Altera lucem</p>
 <p n="150">cum croceis invecta rotis Aurora reducet,</p>
 <p>propositum repetemus opus; nunc Phoebus utraque</p>
 <p>distat idem terra finditque vaporibus arva.</p>
 <p>Sistite opus praesens nodosaque tollite lina.</p>
 <p>Iussa viri faciunt intermittuntque laborem.</p>
<milestone ed="P" unit="para"/> <p n="155">Vallis erat piceis et acuta densa cupressu,</p>
 <p>nomine Gargaphie, succinctae sacra Dianae.</p>
 <p>Cuius in extremo est antrum nemorale recessu,</p>
 <p>arte laboratum nulla: simulaverat artem</p>
 <p>ingenio natura suo; nam pumice vivo</p>
 <p n="160">et levibus tofis nativum duxerat arcum.</p>
 <p>Fons sonat a dextra, tenui perlucidus unda,</p>
 <p>margine gramineo patulos succinctus hiatus.</p>
<milestone ed="P" unit="para"/> <p>Hic dea silvarum venatu fessa solebat</p>
 <p>virgineos artus liquido perfundere rore.</p>
 <p n="165">Quo postquam subiit, nympharum tradidit uni</p>
 <p>armigerae iaculum pharetramque arcusque retentos;</p>
 <p>altera depositae subiecit bracchia pallae,</p>
 <p>vincla duae pedibus demunt; nam doctior illis</p>
 <p>Ismenis Crocale sparsos per colla capillos</p>
 <p n="170">conligit in nodum, quamvis erat ipsa solutis.</p>
 <p>Excipiunt laticem Nepheleque Hyaleque Rhanisque</p>
 <p>et Psecas et Phiale funduntque capacibus urnis.</p>
<milestone ed="P" unit="para"/> <p>Dumque ibi perluitur solita Titania lympha,</p>
 <p>ecce nepos Cadmi dilata parte laborum</p>
 <p n="175">per nemus ignotum non certis passibus errans</p>
 <p>pervenit in lucum: sic illum fata ferebant.</p>
 <p>Qui simul intravit rorantia fontibus antra,</p>
 <p>sicut erant, viso nudae sua pectora nymphae</p>
 <p>percussere viro, subitisque ululatibus omne</p>
 <p n="180">implevere nemus circumfusaeque Dianam</p>
 <p>corporibus texere suis; tamen altior illis</p>
 <p>ipsa dea est colloque tenus supereminet omnes.</p>
 <p>Qui color infectis adversi solis ab ictu</p>
 <p>nubibus esse solet aut purpureae aurorae,</p>
 <p n="185">is fuit in vultu visae sine veste Dianae.</p>
<milestone ed="P" unit="para"/> <p>Quae quamquam comitum turba est stipata suarum,</p>
 <p>in latus obliquum tamen adstitit oraque retro</p>
 <p>flexit, et ut vellet promptas habuisse sagittas,</p>
 <p>quas habuit sic hausit aquas vultumque virilem</p>
 <p n="190">perfudit, spargensque comas ultricibus undis</p>
 <p>addidit haec cladis praenuntia verba futurae:</p>
 <p>Nunc tibi me posito visam velamine narres,</p>
 <p>si poteris narrare, licet.  Nec plura minata</p>
 <p>dat sparso capiti vivacis cornua cervi,</p>
 <p n="195">dat spatium collo summasque cacuminat aures,</p>
 <p>cum pedibusque manus, cum longis bracchia mutat</p>
 <p>cruribus et velat maculoso vellere corpus.</p>
 <p>Additus et pavor est. Fugit Autonoeius heros</p>
 <p>et se tam celerem cursu miratur in ipso.</p>
 <p n="200">Ut vero vultus et cornua vidit in unda,</p>
 <p>me miserum! dicturus erat: vox nulla secuta est.</p>
 <p>Ingemuit: vox illa fuit, lacrimaeque per ora</p>
 <p>non sua fluxerunt; mens tantum pristina mansit.</p>
 <p>Quid faciat? repetatne domum et regalia tecta</p>
 <p n="205">an lateat silvis? pudor hoc, timor impedit illud.</p>
<milestone ed="P" unit="para"/> <p>Dum dubitat, videre canes. Primumque Melampus</p>
 <p>Ichnobatesque sagax latratu signa dedere,</p>
 <p>Gnosius Ichnobates, Spartana gente Melampus.</p>
 <p>Inde ruunt alii rapida velocius aura,</p>
 <p n="210">Pamphagus et Dorceus et Oribasus, Arcades omnes,</p>
 <p>Nebrophonusque valens et trux cum Laelape Theron</p>
 <p>et pedibus Pterelas et naribus utilis Agre,</p>
 <p>Hylaeusque ferox, nuper percussus ab apro,</p>
 <p>deque lupo concepta Nape, pecudesque secuta</p>
 <p n="215">Poemenis et natis comitata Harpyia duobus,</p>
 <p>et substricta gerens Sicyonius ilia Ladon,</p>
 <p>et Dromas et Canache Sticteque et Tigris et Alce</p>
 <p>et niveis Leucon et villis Asbolus atris</p>
 <p>praevalidusque Lacon et cursu fortis Aello</p>
 <p n="220">et Thous et Cyprio velox cum fratre Lycisce,</p>
 <p>et nigram medio frontem distinctus ab albo</p>
 <p>Harpalos, et Melaneus hirsutaque corpore Lachne,</p>
 <p>et patre Dictaeo, sed matre Laconide nati</p>
 <p>Labros et Argiodus, et acutae vocis Hylactor,</p>
 <p n="225">quosque referre mora est. Ea turba cupidine praedae</p>
 <p>per rupes scopulosque adituque carentia saxa,</p>
 <p>quaque est difficilis quaque est via nulla, sequuntur.</p>
<milestone ed="P" unit="para"/> <p>Ille fugit per quae fuerat loca saepe secutus,</p>
 <p>heu famulos fugit ipse suos. Clamare libebat</p>
 <p n="230">Actaeon ego sum, dominum cognoscite vestrum!</p>
 <p>Verba animo desunt: resonat latratibus aether.</p>
 <p>Prima Melanchaetes in tergo vulnera fecit,</p>
 <p>proxima Therodamas, Oresitrophus haesit in armo:</p>
 <p>tardius exierant, sed per compendia montis</p>
 <p n="235">anticipata via est. Dominum retinentibus illis,</p>
 <p>cetera turba coit confertque in corpore dentes.</p>
 <p>Iam loca vulneribus desunt. Gemit ille sonumque,</p>
 <p>etsi non hominis, quem non tamen edere possit</p>
 <p>cervus habet, maestisque replet iuga nota querellis.</p>
 <p n="240">Et genibus pronis supplex similisque roganti</p>
 <p>circumfert tacitos tamquam sua bracchia vultus.</p>
<milestone ed="P" unit="para"/> <p>At comites rapidum solitis hortatibus agmen</p>
 <p>ignari instigant oculisque Actaeona quaerunt</p>
 <p>et velut absentem certatim Actaeona clamant</p>
 <p n="245">(ad nomen caput ille refert), et abesse queruntur</p>
 <p>nec capere oblatae segnem spectacula praedae.</p>
 <p>Vellet abesse quidem, sed adest; velletque videre,</p>
 <p>non etiam sentire canum fera facta suorum.</p>
 <p>Undique circumstant mersisque in corpore rostris</p>
 <p n="250">dilacerant falsi dominum sub imagine cervi.</p>
<milestone n="251" unit="card"/>
<milestone ed="Magnus" n="Semele." unit="tale"/>
<milestone ed="P" unit="para"/> <p>Rumor in ambiguo est: aliis violentior aequo</p>
 <p>visa dea est, alii laudant dignamque severa</p>
 <p>virginitate vocant; pars invenit utraque causas.</p>
 <p>Sola Iovis coniunx non tam culpetne probetne</p>
 <p n="255">eloquitur, quam clade domus ab Agenore ductae</p>
 <p>gaudet et a Tyria conlectum paelice transfert</p>
 <p>in generis socios odium. Subit ecce priori</p>
 <p>causa recens, gravidamque dolet de semine magni</p>
 <p>esse Iovis Semelen. Dum linguam ad iurgia solvit,</p>
 <p n="260">profeci quid enim totiens per iurgia? dixit:</p>
 <p>ipsa petenda mihi est, ipsam, si maxima Iuno</p>
 <p>rite vocor, perdam, si me gemmantia dextra</p>
 <p>sceptra tenere decet, si sum regina Iovisque</p>
 <p>et soror et coniunx, certe soror. At, puto, furto est</p>
 <p n="265">contenta, et thalami brevis est iniuria nostri:</p>
 <p>concipit, id deerat! manifestaque crimina pleno</p>
 <p>fert utero, et mater, quod vix mihi contigit uno</p>
 <p>de Iove vult fieri: tanta est fiducia formae.</p>
 <p>Fallat eam faxo; nec sum Saturnia, si non</p>
 <p n="270">ab Iove mersa suo Stygias penetrabit in undas.</p>
<milestone ed="P" unit="para"/> <p>Surgit ab his solio fulvaque recondita nube</p>
 <p>limen adit Semeles. Nec nubes ante removit,</p>
 <p>quam simulavit anum posuitque ad tempora canos</p>
 <p>sulcavitque cutem rugis et curva trementi</p>
 <p n="275">membra tulit passu; vocem quoque fecit anilem,</p>
 <p>ipsaque erat Beroe, Semeles Epidauria nutrix.</p>
 <p>Ergo ubi captato sermone diuque loquendo</p>
 <p>ad nomen venere Iovis, suspirat et opto,</p>
 <p>Iuppiter ut sit ait:  metuo tamen omnia: multi</p>
 <p n="280">nomine divorum thalamos iniere pudicos.</p>
 <p>Nec tamen esse Iovem satis est: det pignus amoris,</p>
 <p>si modo verus is est, quantusque et qualis ab alta</p>
 <p>Iunone excipitur, tantus talisque, rogato,</p>
 <p>det tibi complexus suaque ante insignia sumat.</p>
<milestone ed="P" unit="para"/> <p n="285">Talibus ignaram Iuno Cadmeida dictis</p>
 <p>formarat. Rogat illa Iovem sine nomine munus.</p>
 <p>Cui deus elige ait: nullam patiere repulsam.</p>
 <p>Quoque magis credas, Stygii quoque conscia sunto</p>
 <p>numina torrentis: timor et deus ille deorum est.</p>
 <p n="290">Laeta malo nimiumque potens perituraque amantis</p>
 <p>obsequio Semele qualem Saturnia dixit</p>
 <p>te solet amplecti, Veneris cum foedus initis,</p>
 <p>da mihi te talem.  Voluit deus ora loquentis</p>
 <p>opprimere: exierat iam vox properata sub auras.</p>
 <p n="295">Ingemuit; neque enim non haec optasse, neque ille</p>
 <p>non iurasse potest. Ergo maestissimus altum</p>
 <p>aethera conscendit vultuque sequentia traxit</p>
 <p>nubila, quis nimbos inmixtaque fulgura ventis</p>
 <p>addidit et tonitrus et inevitabile fulmen.</p>
 <p n="300">Qua tamen usque potest, vires sibi demere temptat;</p>
 <p>nec, quo centimanum deiecerat igne Typhoea,</p>
 <p>nunc armatur eo: nimium feritatis in illo est.</p>
 <p>Est aliud levius fulmen, cui dextra Cyclopum</p>
 <p>saevitiae flammaeque minus, minus addidit irae;</p>
 <p n="305">tela secunda vocant superi. Capit illa, domumque</p>
 <p>intrat Agenoream. Corpus mortale tumultus</p>
 <p>non tulit aetherios donisque iugalibus arsit.</p>
 <p>Imperfectus adhuc infans genetricis ab alvo</p>
 <p>eripitur, patrioque tener (si credere dignum est)</p>
 <p n="310">insuitur femori maternaque tempora complet.</p>
<milestone ed="P" unit="para"/> <p>Furtim illum primis Ino matertera cuuis</p>
 <p>educat: inde datum nymphae Nyseides antris</p>
 <p>occuluere suis lactisque alimenta dedere.</p>
<milestone n="314" unit="card"/>
<milestone ed="Magnus" n="Tiresias." unit="tale"/>
<milestone ed="P" unit="para"/> <p>Dumque ea per terras fatali lege geruntur</p>
 <p n="315">tutaque bis geniti sunt incunabula Bacchi,</p>
 <p>forte Iovem memorant, diffusum nectare, curas</p>
 <p>seposuisse graves vacuumque agitasse remissos</p>
 <p>cum Iunone iocos et maior vestra profecto est,</p>
 <p>quam quae contingit maribus dixisse voluptas.</p>
<milestone ed="P" unit="para"/> <p n="320">Illa negat. Placuit quae sit sententia docti</p>
 <p>quaerere Tiresiae: venus huic erat utraque nota.</p>
 <p>Nam duo magnorum viridi coeuntia silva</p>
 <p>corpora serpentum baculi violaverat ictu;</p>
 <p>deque viro factus (mirabile) femina septem</p>
 <p n="325">egerat autumnos. Octavo rursus eosdem</p>
 <p>vidit, et est vestrae si tanta potentia plagae</p>
 <p>dixit ut auctoris sortem in contraria mutet,</p>
 <p>nunc quoque vos feriam.  Percussis anguibus isdem</p>
 <p>forma prior rediit genetivaque venit imago.</p>
<milestone ed="P" unit="para"/> <p n="330">Arbiter hic igitur sumptus de lite iocosa</p>
 <p>dicta Iovis firmat. Gravius Saturnia iusto</p>
 <p>nec pro materia fertur doluisse, suique</p>
 <p>iudicis aeterna damnavit lumina nocte.</p>
 <p>At pater omnipotens (neque enim licet inrita cuiquam</p>
 <p n="335">facta dei fecisse deo) pro lumine adempto</p>
 <p>scire futura dedit, poenamque levavit honore.</p>

<milestone n="337" unit="card"/>
<milestone ed="Magnus" n="Narcissus. Echo." unit="tale"/>
<milestone ed="P" unit="para"/> <p>Ille per Aonias fama celeberrimus urbes</p>
 <p>inreprehensa dabat populo responsa petenti.</p>
 <p>Prima fide vocisque ratae temptamina sumpsit</p>
 <p n="340">caerula Liriope. Quam quondam flumine curvo</p>
 <p>implicuit clausaeque suis Cephisus in undis</p>
 <p>vim tulit. Enixa est utero pulcherrima pleno</p>
 <p>infantem, nymphis iam tunc qui posset amari,</p>
 <p>Narcissumque vocat. De quo consultus, an esset</p>
 <p n="345">tempora maturae visurus longa senectae,</p>
 <p>fatidicus vates si se non noverit inquit.</p>
 <p>Vana diu visa est vox auguris: exitus illam</p>
 <p>resque probat letique genus novitasque furoris.</p>
 <p>Namque ter ad quinos unum Cephisius annum</p>
 <p n="350">addiderat poteratque puer iuvenisque videri:</p>
 <p>multi illum iuvenes, multae cupiere puellae.</p>
 <p>Sed fuit in tenera tam dura superbia forma:</p>
 <p>nulli illum iuvenes, nullae tetigere puellae.</p>
 <p>Adspicit hunc trepidos agitantem in retia cervos</p>
 <p n="355">vocalis nymphe, quae nec reticere loquenti,</p>
 <p>nec prior ipsa loqui didicit, resonabilis Echo.</p>
<milestone ed="P" unit="para"/> <p>Corpus adhuc Echo, non vox erat; et tamen usum</p>
 <p>garrula non alium, quam nunc habet, oris habebat,</p>
 <p>reddere de multis ut verba novissima posset.</p>
 <p n="360">Fecerat hoc Iuno, quia, cum deprendere posset</p>
 <p>cum Iove saepe suo nymphas in monte iacentes,</p>
 <p>illa deam longo prudens sermone tenebat,</p>
 <p>dum fugerent nymphae. Postquam Saturnia sensit</p>
 <p>huius ait linguae, qua sum delusa, potestas</p>
 <p n="365">parva tibi dabitur vocisque brevissimus usus:</p>
 <p>reque minas firmat. Tamen haec in fine loquendi</p>
 <p>ingeminat voces auditaque verba reportat.</p>
<milestone ed="P" unit="para"/> <p>Ergo ubi Narcissum per devia rura vagantem</p>
 <p>vidit et incaluit, sequitur vestigia furtim,</p>
 <p n="370">quoque magis sequitur, flamma propiore calescit,</p>
 <p>non aliter, quam cum summis circumlita taedis</p>
 <p>admotas rapiunt vivacia sulphura flammas.</p>
 <p>O quotiens voluit blandis accedere dictis</p>
 <p>et molles adhibere preces: natura repugnat</p>
 <p n="375">nec sinit incipiat. Sed, quod sinit, illa parata est</p>
 <p>exspectare sonos, ad quos sua verba remittat.</p>
 <p>Forte puer comitum seductus ab agmine fido,</p>
 <p>dixerat ecquis adest? et  adest! responderat Echo.</p>
 <p>Hic stupet, utque aciem partes dimittit in omnes,</p>
 <p n="380">voce veni! magna clamat: vocat illa vocantem.</p>
 <p>Respicit et rursus nullo veniente quid inquit</p>
 <p>me fugis? et totidem, quot dixit, verba recepit.</p>
 <p>Perstat et, alternae deceptus imagine vocis,</p>
 <p>huc coeamus! ait: nullique libentius umquam</p>
 <p n="385">responsura sono coeamus rettulit Echo,</p>
 <p>et verbis favet ipsa suis egressaque silva</p>
 <p>ibat, ut iniceret sperato bracchia collo.</p>
 <p>Ille fugit fugiensque manus complexibus aufer:</p>
 <p>ante ait emoriar, quam sit tibi copia nostri.</p>
 <p n="390">Rettulit illa nihil nisi sit tibi copia nostri.</p>
 <p>Spreta latet silvis pudibundaque frondibus ora</p>
 <p>protegit et solis ex illo vivit in antris.</p>
 <p>Sed tamen haeret amor crescitque dolore repulsae.</p>
 <p>Extenuant vigiles corpus miserabile curae,</p>
 <p n="395">adducitque cutem macies et in aera sucus</p>
 <p>corporis omnis abit. Vox tantum atque ossa supersunt:</p>
 <p>vox manet; ossa ferunt lapidis traxisse figuram.</p>
 <p>inde latet silvis nulloque in monte videtur;</p>
 <p>omnibus auditur: sonus est, qui vivit in illa.</p>
<milestone ed="P" unit="para"/> <p n="400">Sic hanc, sic alias undis aut montibus ortas</p>
 <p>luserat hic nymphas, sic coetus ante viriles.</p>
 <p>Inde manus aliquis despectus ad aethera tollens</p>
 <p>sic amet ipse licet sic non potiatur amato!</p>
 <p>dixerat. Adsensit precibus Rhamnusia iustis.</p>
<milestone ed="More" n="NARCISSUS" unit="tale"/>
<milestone ed="P" unit="para"/> <p n="405">Fons erat inlimis, nitidis argenteus undis,</p>
 <p>quem neque pastores neque pastae monte capellae</p>
 <p>contigerant aliudve pecus, quem nulla volucris</p>
 <p>nec fera turbarat nec lapsus ab arbore ramus.</p>
 <p>Gramen erat circa, quod proximus umor alebat,</p>
 <p n="410">silvaque sole locum passura tepescere nullo.</p>
 <p>Hic puer, et studio venandi lassus et aestu,</p>
 <p>procubuit faciemque loci fontemque secutus.</p>
 <p>dumque sitim sedare cupit, sitis altera crevit.</p>
 <p>Dumque bibit, visae correptus imagine formae</p>
 <p n="415">spem sine corpore amat: corpus putat esse, quod unda est</p>
 <p>adstupet ipse sibi, vultuque inmotus eodem</p>
 <p>haeret, ut e Pario formatum marmore signum.</p>
 <p>Spectat humi positus geminum, sua lumina, sidus</p>
 <p>et dignos Baccho, dignos et Apolline crines</p>
 <p n="420">impubesque genas et eburnea colla decusque</p>
 <p>oris et in niveo mixtum candore ruborem,</p>
 <p>cunctaque miratur, quibus est mirabilis ipse.</p>
 <p>Se cupit imprudens et qui probat, ipse probatur,</p>
 <p>dumque petit, petitur, pariterque accendit et ardet.</p>
 <p n="425">Inrita fallaci quotiens dedit oscula fonti!</p>
 <p>In mediis quotiens visum captantia collum</p>
 <p>bracchia mersit aquis, nec se deprendit in illis!</p>
 <p>Quid videat, nescit: sed quod videt, uritur illo,</p>
 <p>atque oculos idem, qui decipit, incitat error.</p>
 <p n="430">Credule, quid frusta simulacra fugacia captas?</p>
 <p>quod petis, est nusquam; quod amas, avertere, perdes.</p>
 <p>Ista repercussae, quam cernis, imaginis umbra est:</p>
 <p>nil habet ista sui; tecum venitque manetque,</p>
 <p>tecum discedet, si tu discedere possis.</p>
<milestone n="435" unit="card"/>
<milestone ed="P" unit="para"/> <p n="435">Non illum Cereris, non illum cura quietis</p>
 <p>abstrahere inde potest, sed opaca fusus in herba</p>
 <p>spectat inexpleto mendacem lumine formam,</p>
 <p>perque oculos perit ipse suos; paulumque levatus</p>
 <p>ad circumstantes tendens sua bracchia silvas</p>
 <p n="440">ecquis, io silvae, crudelius  inquit amavit?</p>
 <p>Scitis enim, et multis latebra opportuna fuistis.</p>
 <p>Ecquem, cum vestrae tot agantur saecula vitae,</p>
 <p>qui sic tabuerit, longo meministis in aevo?</p>
 <p>Et placet et video; sed quod videoque placetque,</p>
 <p n="445">non tamen invenio: tantus tenet error amantem.</p>
 <p>Quoque magis doleam, nec nos mare separat ingens,</p>
 <p>nec via nec montes nec clausis moenia portis:</p>
 <p>exigua prohibemur aqua. Cupit ipse teneri:</p>
 <p>nam quotiens liquidis porreximus oscula lymphis,</p>
 <p n="450">hic totiens ad me resupino nititur ore.</p>
 <p>Posse putes tangi: minimum est, quod amantibus obstat.</p>
 <p>Quisquis es, huc exi! quid me, puer unice, fallis,</p>
 <p>quove petitus abis? certe nec forma nec aetas</p>
 <p>est mea quam fugias, et amarunt me quoque nymphae.</p>
 <p n="455">Spem mihi nescio quam vultu promittis amico,</p>
 <p>cumque ego porrexi tibi bracchia, porrigis ultro:</p>
 <p>cum risi, adrides; lacrimas quoque saepe notavi</p>
 <p>me lacrimante tuas, nutu quoque signa remittis,</p>
 <p>et quantum motu formosi suspicor oris,</p>
 <p n="460">verba refers aures non pervenientia nostras.</p>
 <p>Iste ego sum: sensi, nec me mea fallit imago.</p>
 <p>Uror amore mei, flammas moveoque feroque.</p>
 <p>Quid faciam? roger, anne rogem? quid deinde rogabo?</p>
 <p>quod cupio mecum est: inopem me copia fecit.</p>
 <p n="465">O utinam a nostro secedere corpore possem!</p>
 <p>Votum in amante novum: vellem quod amamus abesset! </p>
 <p>Iamque dolor vires adimit, nec tempora vitae</p>
 <p>longa meae superant, primoque exstinguor in aevo.</p>
 <p>Nec mihi mors gravis est posituro morte dolores:</p>
 <p n="470">hic, qui diligitur, vellem diuturnior esset.</p>
 <p>Nunc duo concordes anima moriemur in una.</p>
<milestone ed="P" unit="para"/> <p>Dixit et ad faciem rediit male sanus eandem</p>
 <p>et lacrimis turbavit aquas, obscuraque moto</p>
 <p>reddita forma lacu est. Quam cum vidisset abire,</p>
 <p n="475">quo refugis? remane, nec me, crudelis, amantem</p>
 <p>desere! clamavit:  liceat, quod tangere non est,</p>
 <p>adspicere et misero praebere alimenta furori.</p>
 <p>Dumque dolet, summa vestem deduxit ab ora</p>
 <p>nudaque marmoreis percussit pectora palmis.</p>
 <p n="480">Pectora traxerunt tenuem percussa ruborem,</p>
 <p>non aliter quam poma solent, quae candida parte,</p>
 <p>parte rubent, aut ut variis solet uva racemis</p>
 <p>ducere purpureum nondum matura colorem.</p>
 <p>Quae simul adspexit liquefacta rursus in unda,</p>
 <p n="485">non tulit ulterius, sed ut intabescere flavae</p>
 <p>igne levi cerae matutinaeque pruinae</p>
 <p>sole tepente solent, sic attenuatus amore</p>
 <p>liquitur et tecto paulatim carpitur igni.</p>
 <p>Et neque iam color est mixto candore rubori,</p>
 <p n="490">nec vigor et vires et quae modo visa placebant,</p>
 <p>nec corpus remanet, quondam quod amaverat Echo.</p>
<milestone ed="P" unit="para"/> <p>Quae tamen ut vidit, quamvis irata memorque,</p>
 <p>indoluit, quotiensque puer miserabilis eheu</p>
 <p>dixerat, haec resonis iterabat vocibus eheu;</p>
 <p n="495">cumque suos manibus percusserat ille lacertos,</p>
 <p>haec quoque reddebat sonitum plangoris eundem.</p>
 <p>Ultima vox solitam fuit haec spectantis in undam,</p>
 <p>heu frustra dilecte puer! totidemque remisit</p>
 <p>verba locns, dictoque vale  vale! inquit et Echo.</p>
 <p n="500">Ille caput viridi fessum submisit in herba;</p>
 <p>lumina mors clausit domini mirantia formam.</p>
<milestone ed="P" unit="para"/> <p>Tunc quoque se, postquam est inferna sede receptus,</p>
 <p>in Stygia spectabat aqua. Planxere sorores</p>
 <p>naides et sectos fratri posuere capillos,</p>
 <p n="505">planxerunt dryades: plangentibus adsonat Echo.</p>
 <p>Iamque rogum quassasque faces feretrumque parabant:</p>
 <p>nusquam corpus erat; croceum pro corpore florem</p>
 <p>inveniunt, foliis medium cingentibus albis.</p>
<milestone n="509" unit="card"/>
<milestone ed="Magnus" n="Pentheus." unit="tale"/>
<milestone ed="P" unit="para"/> <p>Cognita res meritam vati per Achaidas urbes</p>
 <p n="510">attulerat famam, nomenque erat auguris ingens.</p>
 <p>Spernit Echionides tamen hunc ex omnibus unus,</p>
 <p>contemptor superum, Pentheus, praesagaque ridet</p>
 <p>verba senis tenebrasque et cladem lucis ademptae</p>
 <p>obicit. Ille movens albentia tempora canis</p>
 <p n="515">quam felix esses, si tu quoque luminis huius</p>
 <p>orbus ait  fieres, ne Bacchica sacra videres!</p>
 <p>Namque dies aderit, quam non procul auguror esse,</p>
 <p>qua novus huc veniat, proles Semeleia, Liber;</p>
 <p>quem nisi templorum fueris dignatus honore,</p>
 <p n="520">mille lacer spargere locis et sanguine silvas</p>
 <p>foedabis matremque tuam matrisque sorores.</p>
 <p>Evenient; neque enim dignabere numen honore,</p>
 <p>meque sub his tenebris nimium vidisse quereris.</p>
 <p>Talia dicentem proturbat Echione natus.</p>
<milestone ed="P" unit="para"/> <p n="525">Dicta fides sequitur, responsaque vatis aguntur:</p>
 <p>Liber adest, festisque fremunt ululatibus agri;</p>
 <p>turba ruit, mixtaeque viris matresque nurusque</p>
 <p>vulgusque proceresque ignota ad sacra feruntur.</p>
<milestone ed="P" unit="para"/> <p>Quis furor, anguigenae, proles Mavortia, vestras</p>
 <p n="530">attonuit mentes? Pentheus ait: aerane tantum</p>
 <p>aere repulsa valent et adunco tibia cornu</p>
 <p>et magicae fraudes, ut, quos non bellicus ensis,</p>
 <p>non tuba terruerit, non strictis agmina telis,</p>
 <p>femineae voces et mota insania vino</p>
 <p n="535">obscenique greges et inania tympana vincant?</p>
 <p>Vosne, senes, mirer, qui longa per aequora vecti</p>
 <p>hac Tyron, hac profugos posuistis sede penates,</p>
 <p>nunc sinitis sine Marte capi? vosne, acrior aetas,</p>
 <p>o iuvenes, propiorque meae, quos arma tenere,</p>
 <p n="540">non thyrsos, galeaque tegi, non fronde, decebat?</p>
 <p>Este, precor, memores, qua sitis stirpe creati,</p>
 <p>illiusque animos, qui multos perdidit unus,</p>
 <p>sumite serpentis! Pro fontibus ille lacuque</p>
 <p>interiit: at vos pro fama vincite vestra!</p>
 <p n="545">Ille dedit leto fortes, vos pellite molles</p>
 <p>et patrium retinete decus. Si fata vetabant</p>
 <p>stare diu Thebas, utinam tormenta virique</p>
 <p>moenia diruerent, ferrumque ignisque sonarent!</p>
 <p>Essemus miseri sine crimine, sorsque querenda,</p>
 <p n="550">non celanda foret, lacrimaeque pudore carerent.</p>
 <p>At nunc a puero Thebae capientur inermi,</p>
 <p>quem neque bella iuvant nec tela nec usus equorum,</p>
 <p>sed madidi murra crines mollesque coronae</p>
 <p>purpuraque et pictis intextum vestibus aurum.</p>
 <p n="555">Quem quidem ego actutum (modo vos absistite) cogam</p>
 <p>adsumptumque patrem commentaque sacra fateri.</p>
 <p>An satis Acrisio est animi contemnere vanum</p>
 <p>numen et Argolicas venienti claudere portas,</p>
 <p>Penthea terrebit cum totis advena Thebis?</p>
 <p n="560">Ite citi (famulis hoc imperat),  ite ducemque</p>
 <p>attrahite huc vinctum! iussis mora segnis abesto.</p>
<milestone ed="P" unit="para"/> <p>Hunc avus, hunc Athamas, hunc cetera turba suorum</p>
 <p>corripiunt dictis frustraque inhibere laborant.</p>
 <p>Acrior admonitu est, inritaturque retenta</p>
 <p n="565">et crescit rabies, remoraminaque ipsa nocebant.</p>
 <p>Sic ego torrentem, qua nil obstabat eunti,</p>
 <p>lenius et modico strepitu decurrere vidi:</p>
 <p>at quacumque trabes obstructaque saxa tenebant,</p>
 <p>spumeus et fervens et ab obice saevior ibat.</p>
 <p n="570">Ecce cruentati redeunt et, Bacchus ubi esset,</p>
 <p>quaerenti domino Bacchum vidisse negarunt;</p>
 <p>hunc  dixere tamen comitem famulumque sacrorum</p>
 <p>cepimus; et tradunt manibus post terga ligatis</p>
 <p>sacra dei quondam Tyrrhena gente secutum.</p>
<milestone ed="P" unit="para"/> <p n="575">Adspicit hunc Pentheus oculis, quos ira tremendos</p>
 <p>fecerat, et quamquam poenae vix tempora differt,</p>
 <p>o periture tuaque aliis documenta dature</p>
 <p>morte ait, ede tuum nomen nomenque parentum</p>
 <p>et patriam, morisque novi cur sacra frequentes.</p>
<milestone n="580" unit="card"/>
 <p n="580">Ille metu vacuus nomen mihi dixit Acoetes,</p>
 <p>patria Maeonia est, humili de plebe parentes.</p>
 <p>Non mihi quae duri colerent pater arva iuvenci,</p>
 <p>lanigerosve greges, non ulla armenta reliquit;</p>
 <p>pauper et ipse fuit, linoque solebat et hamis</p>
 <p n="585">decipere et calamo salientes ducere pisces.</p>
 <p>Ars illi sua census erat. Cum traderet artem,</p>
 <p>accipe quas habeo, studii successor et heres,</p>
 <p>dixit opes. Moriensque mihi nil ille reliquit</p>
 <p>praeter aquas: unum hoc possum appellare paternum.</p>
 <p n="590">Mox ego, ne scopulis haererem semper in isdem,</p>
 <p>addidici regimen dextra moderante carinae</p>
 <p>flectere et Oleniae sidus pluviale capellae</p>
 <p>Taygetenque hyadasque oculis arctonque notavi</p>
 <p>ventorumque domos et portus puppibus aptos.</p>
 <p n="595">Forte petens Delum Chiae telluris ad oras</p>
 <p>applicor et dextris adducor litora remis,</p>
 <p>doque leves saltus udaeque inmittor harenae.</p>
 <p>Nox ubi consumpta est (aurora rubescere prima</p>
 <p>coeperat), exsurgo, laticesque inferre recentes</p>
 <p n="600">admoneo monstroque viam, quae ducat ad undas.</p>
 <p>Ipse, quid aura mihi tumulo promittat ab alto</p>
 <p>prospicio comitesque voco repetoque carinam.</p>
 <p>Adsumus en! inquit sociorum primus Opheltes,</p>
 <p>utque putat, praedam deserto nactus in agro,</p>
 <p n="605">virginea puerum ducit per litora forma.</p>
 <p>Ille mero somnoque gravis titubare videtur</p>
 <p>vixque sequi. Specto cultum faciemque gradumque:</p>
 <p>nil ibi quod credi posset mortale videbam.</p>
 <p>Et sensi et dixi sociis: Quod numen in isto</p>
 <p n="610">corpore sit, dubito; sed corpore numen in isto est.</p>
 <p>Quisquis es, o faveas nostrisque laboribus adsis.</p>
 <p>His quoque des veniam.  Pro nobis mitte precari</p>
 <p>Dictys ait, quo non alius conscendere summas</p>
 <p>ocior antemnas prensoque rudente relabi.</p>
 <p n="615">Hoc Libys, hoc flavus, prorae tutela, Melanthus,</p>
 <p>hoc probat Alcimedon, et qui requiemque modumque</p>
 <p>voce dabat remis, animorum hortator Epopeus,</p>
 <p>hoc omnes alii: praedae tam caeca cupido est.</p>
 <p>Non tamen hanc sacro violari pondere pinum</p>
 <p n="620">perpetiar dixi: pars hic mihi maxima iuris;</p>
 <p>inque aditu obsisto. Furit audacissimus omni</p>
 <p>de numero Lycabas, qui Tusca pulsus ab urbe</p>
 <p>exsilium dira poenam pro caede luebat.</p>
 <p>Is mihi, dum resto, iuvenali guttura pugno</p>
 <p n="625">rupit et excussum misisset in aequora, si non</p>
 <p>haesissem, quamvis amens, in fune retentus.</p>
 <p>Impia turba probat factum. Tum denique Bacchus</p>
 <p>(Bacchus enim fuerat), veluti clamore solutus</p>
 <p>sit sopor aque mero redeant in pectora sensus,</p>
 <p n="630">quid facitis? quis clamor? ait qua, dicite, nautae,</p>
 <p>huc ope perveni? quo me deferre paratis?</p>
 <p>Pone metum, Proreus et quos contingere portus</p>
 <p>ede velis dixit: terra sistere petita. </p>
 <p>Naxon ait Liber  cursus advertite vestros.</p>
 <p n="635">Illa mihi domus est, vobis erit hospita tellus.</p>
 <p>Per mare fallaces perque omnia numina iurant</p>
 <p>sic fore, meque iubent pictae dare vela carinae.</p>
 <p>Dextera Naxos erat. Dextra mihi lintea danti</p>
 <p>quid facis, o demens? quis te furor? inquit Opheltes.</p>
 <p n="640">Pro se quisque timet: laevam pete maxima nutu</p>
 <p>pars mihi significat, pars quid velit aure susurrat.</p>
 <p>Obstipui capiat que aliquis moderamina dixi</p>
 <p>meque ministerio scelerisque artisque removi.</p>
 <p>Increpor a cunctis, totumque inmurmurat agmen.</p>
 <p n="645">E quibus Aethalion te scilicet omnis in uno</p>
 <p>nostra salus posita est ait, et subit ipse meumque</p>
 <p>explet opus, Naxoque petit diversa relicta.</p>
 <p>Tum deus inludens, tamquam modo denique fraudem</p>
 <p>senserit, e puppi pontum prospectat adunca</p>
 <p n="650">et flenti similis non haec mihi litora, nautae,</p>
 <p>promisistis ait, non haec mihi terra rogata est.</p>
 <p>Quo merui poenam facto? quae gloria vestra est,</p>
 <p>si puerum iuvenes, si multi fallitis unum?</p>
 <p>Iamdudum flebam: lacrimas manus impia nostras</p>
 <p n="655">ridet et impellit properantibus aequora remis.</p>
 <p>Per tibi nunc ipsum (nec enim praesentior illo</p>
 <p>est deus) adiuro, tam me tibi vera referre,</p>
 <p>quam veri maiora fide: stetit aequore puppis</p>
 <p>haud aliter quam si siccum navale teneret.</p>
 <p n="660">Illi admirantes remorum in verbere perstant</p>
 <p>velaque deducunt geminaque ope currere temptant.</p>
 <p>Impediunt hederae remos nexuque recurvo</p>
 <p>serpunt et gravidis distinguunt vela corymbis.</p>
 <p>Ipse racemiferis frontem circumdatus uvis</p>
 <p n="665">pampineis agitat velatam frondibus hastam.</p>
 <p>Quem circa tigres simulacraque inania lyncum</p>
 <p>pictarumque iacent fera corpora pantherarum.</p>
 <p>Exsiluere viri, sive hoc insania fecit,</p>
 <p>sive timor, primusque Medon nigrescere coepit</p>
 <p n="670">corpore et expresso spinae curvamine flecti.</p>
 <p>Incipit huic Lycabas: In quae miracula dixit</p>
 <p>verteris? et lati rictus et panda loquenti</p>
 <p>naris erat, squamamque cutis durata trahebat.</p>
 <p>At Libys obstantes dum vult obvertere remos,</p>
 <p n="675">in spatium resilire manus breve vidit et illas</p>
 <p>iam non esse manus, iam pinnas posse vocari.</p>
 <p>Alter, ad intortos cupiens dare bracchia funes,</p>
 <p>bracchia non habuit, truncoque repandus in undas</p>
 <p>corpore desiluit: falcata novissima cauda est,</p>
 <p n="680">qualia dimidiae sinuantur cornua lunae.</p>
 <p>Undique dant saltus multaque adspergine rorant</p>
 <p>emerguntque iterum redeuntque sub aequora rursus</p>
 <p>inque chori ludunt speciem lascivaque iactant</p>
 <p>corpora et acceptum patulis mare naribus efflant.</p>
 <p n="685">De modo viginti (tot enim ratis illa ferebat)</p>
 <p>restabam solus. Pavidum gelidumque trementi</p>
 <p>corpore vixque meum firmat deus excute dicens</p>
 <p>corde metum Diamque tene.  Delatus in illam</p>
 <p>accessi sacris Baccheaque sacra frequento.</p>
<milestone n="690" unit="card"/>
<milestone ed="P" unit="para"/> <p n="690">Praebuimus longis Pentheus ambagibus aures</p>
 <p>inquit ut ira mora vires absumere posset.</p>
 <p>Praecipitem famuli rapite hunc cruciataque diris</p>
 <p>corpora tormentis Stygiae demittite nocti.</p>
<milestone ed="P" unit="para"/> <p>Protinus abstractus solidis Tyrrhenus Acoetes</p>
 <p n="695">clauditur in tectis; et dum crudelia iussae</p>
 <p>instrumenta necis ferrumque ignesque parantur,</p>
 <p>sponte sua patuisse fores lapsasque lacertis</p>
 <p>sponte sua fama est nullo solvente catenas.</p>
<milestone ed="P" unit="para"/> <p>Perstat Echionides. Nec iam iubet ire, sed ipse</p>
 <p n="700">vadit, ubi electus facienda ad sacra Cithaeron</p>
 <p>cantibus et clara bacchantum voce sonabat.</p>
 <p>Ut fremit acer equus, cum bellicus aere canoro</p>
 <p>signa dedit tubicen, pugnaeque adsumit amorem,</p>
 <p>Penthea sic ictus longis ululatibus aether</p>
 <p n="705">movit, et audito clamore recanduit ira.</p>
<milestone ed="P" unit="para"/> <p>Monte fere medio est, cingentibus ultima silvis,</p>
 <p>purus ab arboribus, spectabilis undique campus.</p>
 <p>Hic oculis illum cernentem sacra profanis</p>
 <p>prima videt, prima est insano concita cursu,</p>
 <p n="710">prima suum misso violavit Penthea thyrso</p>
 <p>mater. Io, geminae clamavit adeste sorores!</p>
 <p>ille aper, in nostris errat qui maximus agris,</p>
 <p>ille mihi feriendus aper.  Ruit omnis in unum</p>
 <p>turba furens; cunctae coeunt trepidumque sequuntur,</p>
 <p n="715">iam trepidum, iam verba minus violenta loquentem,</p>
 <p>iam se damnantem, iam se peccasse fatentem.</p>
 <p>Saucius ille tamen  fer opem, matertera dixit</p>
 <p>Autonoe! moveant animos Actaeonis umbrae.</p>
 <p>Illa, quis Actaeon, nescit dextramque precantis</p>
 <p n="720">abstulit: Inoo lacerata est altera raptu.</p>
 <p>Non habet infelix quae matri bracchia tendat,</p>
 <p>trunca sed ostendens deiectis vulnera membris</p>
 <p>adspice, mater! ait. Visis ululavit Agaue</p>
 <p>collaque iactavit movitque per aera crinem</p>
 <p n="725">avulsumque caput digitis complexa cruentis</p>
 <p>clamat io comites, opus haec victoria nostrum est!</p>
 <p>Non citius frondes autumni frigore tactas</p>
 <p>iamque male haerentes alta rapit arbore ventus,</p>
 <p>quam sunt membra viri manibus direpta nefandis.</p>
<milestone ed="P" unit="para"/> <p n="730">Talibus exemplis monitae nova sacra frequentant</p>
 <p>turaque dant sanctasque colunt Ismenides aras.</p>
</div1>
<div1 type="Book" n="4">
<milestone n="1" unit="card"/>
<milestone ed="Magnus" n="Minyeides." unit="tale"/>
<milestone ed="P" unit="para"/> <p>At non Alcithoe Minyeias orgia censet</p>
 <p>accipienda dei, sed adhuc temeraria Bacchum</p>
 <p>progeniem negat esse Iovis, sociasque sorores</p>
 <p>inpietatis habet. Festum celebrare sacerdos</p>
 <p n="5">inmunesque operum famulas dominasque suorum</p>
 <p>pectora pelle tegi, crinales solvere vittas,</p>
 <p>serta coma, manibus frondentes sumere thyrsos</p>
 <p>iusserat, et saevam laesi fore numinis iram</p>
 <p>vaticinatus erat. Parent matresque nurusque</p>
 <p n="10">telasque calathosque infectaque pensa reponunt,</p>
 <p>turaque dant Bacchumque vocant Bromiumque Lyaeumque</p>
 <p>ignigenamque satumque iterum solumque bimatrem:</p>
 <p>additur his Nyseus indetonsusque Thyoneus,</p>
 <p>et cum Lenaeo genialis consitor uvae,</p>
 <p n="15">Nycteliusque Eleleusque parens et Iacchus et Euhan,</p>
 <p>et quae praeterea per Graias plurima gentes</p>
 <p>nomina, Liber, habes. Tibi enim inconsumpta iuventa est,</p>
 <p>tu puer aeternus, tu formosissimus alto</p>
 <p>conspiceris caelo, tibi, cum sine cornibus adstas,</p>
 <p n="20">virgineum caput est. Oriens tibi victus, adusque</p>
 <p>decolor extremo qua tingitur India Gange:</p>
 <p>Penthea tu, venerande, bipenniferumque Lycurgum</p>
 <p>sacrilegos mactas, Tyrrhenaque mittis in aequor</p>
 <p>corpora, tu biiugum pictis insignia frenis</p>
 <p n="25">colla premis lyncum; bacchae satyrique sequuntur,</p>
 <p>quique senex ferula titubantes ebrius artus</p>
 <p>sustinet et pando non fortiter haeret asello.</p>
 <p>Quacumque ingrederis, clamor iuvenalis et una</p>
 <p>femineae voces inpulsaque tympana palmis</p>
 <p n="30">concavaque aera sonant longoque foramine buxus.</p>
 <p>Placatus mitisque rogant Ismenides adsis,</p>
 <p>iussaque sacra colunt. Solae Minyeides intus</p>
 <p>intempestiva turbantes festa Minerva</p>
 <p>aut ducunt lanas, aut stamina pollice versant,</p>
 <p n="35">aut haerent telae famulasque laboribus urgent.</p>
<milestone ed="P" unit="para"/> <p>E quibus una levi deducens pollice filum</p>
 <p>dum cessant aliae commentaque sacra frequentant,</p>
 <p>nos quoque, quas Pallas, melior dea, detinet inquit,</p>
 <p>utile opus manuum vario sermone levemus:</p>
 <p n="40">perque vices aliquid, quod tempora longa videri</p>
 <p>non sinat, in medium vacuas referamus ad aures.</p>
 <p>Dicta probant primamque iubent narrare sorores.</p>
<milestone ed="P" unit="para"/> <p>Illa, quid e multis referat (nam plurima norat),</p>
 <p>cogitat et dubia est, de te, Babylonia, narret,</p>
 <p n="45">Derceti, quam versa squamis velantibus artus</p>
 <p>stagna Palaestini credunt motasse figura;</p>
 <p>an magis, ut sumptis illius filia pennis</p>
 <p>extremos albis in turribus egerit annos;</p>
 <p>nais an ut cantu nimiumque potentibus herbis</p>
 <p n="50">verterit in tacitos iuvenalia corpora pisces,</p>
 <p>donec idem passa est; an, quae poma alba ferebat,</p>
 <p>ut nunc nigra ferat contactu sanguinis arbor.</p>
 <p>Hoc placet, hanc, quoniam vulgaris fabula non est,</p>
 <p>talibus orsa modis, lana sua fila sequente:</p>
<milestone n="55" unit="card"/>
<milestone ed="Magnus" n="Pyramus et Thisbe." unit="tale"/>
<milestone ed="P" unit="para"/> <p n="55">Pyramus et Thisbe, iuvenum pulcherrimus alter,</p>
 <p>altera, quas oriens habuit, praelata puellis,</p>
 <p>contiguas tenuere domos, ubi dicitur altam</p>
 <p>coctilibus muris cinxisse Semiramis urbem.</p>
 <p>Notitiam primosque gradus vicinia fecit:</p>
 <p n="60">tempore crevit amor. Taedae quoque iure coissent:</p>
 <p>sed vetuere patres. Quod non potuere vetare,</p>
 <p>ex aequo captis ardebant mentibus ambo.</p>
 <p>Conscius omnis abest: nutu signisque loquuntur,</p>
 <p>quoque magis tegitur, tectus magis aestuat ignis.</p>
 <p n="65">Fissus erat tenui rima, quam duxerat olim,</p>
 <p>cum fieret paries domui communis utrique.</p>
 <p>Id vitium nulli per saecula longa notatum</p>
 <p>(quid non sentit amor?) primi vidistis amantes,</p>
 <p>et vocis fecistis iter; tutaeque per illud</p>
 <p n="70">murmure blanditiae minimo transire solebant.</p>
 <p>Saepe, ubi constiterant hinc Thisbe, Pyramus illinc,</p>
 <p>inque vices fuerat captatus anhelitus oris,</p>
 <p>invide dicebant paries, quid amantibus obstas?</p>
 <p>quantum erat, ut sineres toto nos corpore iungi,</p>
 <p n="75">aut hoc si nimium est, vel ad oscula danda pateres?</p>
 <p>Nec sumus ingrati: tibi nos debere fatemur,</p>
 <p>quod datus est verbis ad amicas transitus aures.</p>
<milestone ed="P" unit="para"/> <p>Talia diversa nequiquam sede locuti</p>
 <p>sub noctem dixere vale partique dedere</p>
 <p n="80">oscula quisque suae non pervenientia contra.</p>
<milestone ed="P" unit="para"/> <p>Postera nocturnos aurora removerat ignes,</p>
 <p>solque pruinosas radiis siccaverat herbas:</p>
 <p>ad solitum coiere locum. Tum murmure parvo</p>
 <p>multa prius questi, statuunt, ut nocte silenti</p>
 <p n="85">fallere custodes foribusque excedere temptent,</p>
 <p>cumque domo exierint, urbis quoque tecta relinquant;</p>
 <p>neve sit errandum lato spatiantibus arvo,</p>
 <p>conveniant ad busta Nini lateantque sub umbra</p>
 <p>arboris. Arbor ibi, niveis uberrima pomis</p>
 <p n="90">ardua morus, erat, gelido contermina fonti.</p>
 <p>Pacta placent. Et lux, tarde discedere visa,</p>
 <p>praecipitatur aquis, et aquis nox exit ab isdem.</p>
<milestone ed="P" unit="para"/> <p>Callida per tenebras versato cardine Thisbe</p>
 <p>egreditur fallitque suos, adopertaque vultum</p>
 <p n="95">pervenit ad tumulum, dictaque sub arbore sedit.</p>
 <p>Audacem faciebat amor. Venit ecce recenti</p>
 <p>caede leaena boum spumantes oblita rictus,</p>
 <p>depositura sitim vicini fontis in unda.</p>
 <p>Quam procul ad lunae radios Babylonia Thisbe</p>
 <p n="100">vidit et obscurum timido pede fugit in antrum,</p>
 <p>dumque fugit, tergo velamina lapsa reliquit.</p>
 <p>Ut lea saeva sitim multa conpescuit unda,</p>
 <p>dum redit in silvas, inventos forte sine ipsa</p>
 <p>ore cruentato tenues laniavit amictus.</p>
<milestone ed="P" unit="para"/> <p n="105">Serius egressus vestigia vidit in alto</p>
 <p>pulvere certa ferae totoque expalluit ore</p>
 <p>Pyramus: ut vero vestem quoque sanguine tinctam</p>
 <p>repperit, una duos inquit nox perdet amantes.</p>
 <p>E quibus illa fuit longa dignissima vita,</p>
 <p n="110">nostra nocens anima est: ego te, miseranda, peremi,</p>
 <p>in loca plena metus qui iussi nocte venires,</p>
 <p>nec prior huc veni. Nostrum divellite corpus,</p>
 <p>et scelerata fero consumite viscera morsu,</p>
 <p>o quicumque sub hac habitatis rupe, leones.</p>
 <p n="115">Sed timidi est optare necem. Velamina Thisbes</p>
 <p>tollit et ad pactae secum fert arboris umbram;</p>
 <p>utque dedit notae lacrimas, dedit oscula vesti,</p>
 <p>accipe nunc inquit nostri quoque sanguinis haustus!</p>
 <p>quoque erat accinctus, demisit in ilia ferrum,</p>
 <p n="120">nec mora, ferventi moriens e vulnere traxit.</p>
 <p>Ut iacuit resupinus humo: cruor emicat alte,</p>
 <p>non aliter quam cum vitiato fistula plumbo</p>
 <p>scinditur et tenui stridente foramine longas</p>
 <p>eiaculatur aquas atque ictibus aera rumpit.</p>
 <p n="125">Arborei fetus adspergine caedis in atram</p>
 <p>vertuntur faciem, madefactaque sanguine radix</p>
 <p>purpureo tingit pendentia mora colore.</p>
<milestone ed="P" unit="para"/> <p>Ecce metu nondum posito, ne fallat amantem,</p>
 <p>illa redit iuvenemque oculis animoque requirit,</p>
 <p n="130">quantaque vitarit narrare pericula gestit.</p>
 <p>Utque locum et visa cognoscit in arbore formam,</p>
 <p>sic facit incertam pomi color: haeret, an haec sit.</p>
 <p>Dum dubitat, tremebunda videt pulsare cruentum</p>
 <p>membra solum, retroque pedem tulit, oraque buxo</p>
 <p n="135">pallidiora gerens exhorruit aequoris instar,</p>
 <p>quod tremit, exigua cum summum stringitur aura.</p>
 <p>Sed postquam remorata suos cognovit amores,</p>
 <p>percutit indignos claro plangore lacertos,</p>
 <p>et laniata comas amplexaque corpus amatum</p>
 <p n="140">vulnera supplevit lacrimis fletumque cruori</p>
 <p>miscuit et gelidis in vultibus oscula figens</p>
 <p>Pyrame clamavit quis te mihi casus ademit?</p>
 <p>Pyrame, responde: tua te carissima Thisbe</p>
 <p>nominat: exaudi vultusque attolle iacentes!</p>
 <p n="145">Ad nomen Thisbes oculos iam morte gravatos</p>
 <p>Pyramus erexit, visaque recondidit illa.</p>
<milestone ed="P" unit="para"/> <p>Quae postquam vestemque suam cognovit et ense</p>
 <p>vidit ebur vacuum, tua te manus inquit amorque</p>
 <p>perdidit, infelix. Est et mihi fortis in unum</p>
 <p n="150">hoc manus, est et amor: dabit hic in vulnera vires.</p>
 <p>Persequar exstinctum letique miserrima dicar</p>
 <p>causa comesque tui; quique a me morte revelli</p>
 <p>heu sola poteras, poteris nec morte revelli.</p>
 <p>Hoc tamen amborum verbis estote rogati,</p>
 <p n="155">o multum miseri meus illiusque parentes,</p>
 <p>ut quos certus amor, quos hora novissima iunxit,</p>
 <p>conponi tumulo non invideatis eodem.</p>
 <p>At tu quae ramis arbor miserabile corpus</p>
 <p>nunc tegis unius, mox es tectura duorum,</p>
 <p n="160">signa tene caedis pullosque et luctibus aptos</p>
 <p>semper habe fetus, gemini monimenta cruoris.</p>
<milestone ed="P" unit="para"/> <p>Dixit, et aptato pectus mucrone sub imum</p>
 <p>incubuit ferro, quod adhuc a caede tepebat.</p>
 <p>Vota tamen tetigere deos, tetigere parentes:</p>
 <p n="165">nam color in pomo est, ubi permaturuit, ater,</p>
 <p>quodque rogis superest, una requiescit in urna.</p>
<milestone n="167" unit="card"/>
<milestone ed="Magnus" n="Venus et Mars. Leucothoe. Clytie." unit="tale"/>
<milestone ed="P" unit="para"/> <p>Desierat, mediumque fuit breve tempus, et orsa est</p>
 <p>dicere Leuconoe: vocem tenuere sorores.</p>
<milestone ed="P" unit="para"/> <p>Hunc quoque, siderea qui temperat omnia luce,</p>
 <p n="170">cepit amor Solem: Solis referemus amores.</p>
 <p>Primus adulterium Veneris cum Marte putatur</p>
 <p>hic vidisse deus: videt hic deus omnia primus.</p>
 <p>Indoluit facto, Iunonigenaeque marito</p>
 <p>furta tori furtique locum monstravit. At illi</p>
 <p n="175">et mens et quod opus fabrilis dextra tenebat</p>
 <p>excidit. Extemplo graciles ex aere catenas</p>
 <p>retiaque et laqueos, quae lumina fallere possent,</p>
 <p>elimat (non illud opus tenuissima vincant</p>
 <p>stamina, non summo quae pendet aranea tigno),</p>
 <p n="180">utque leves tactus momentaque parva sequantur</p>
 <p>efficit et lecto circumdata collocat arte.</p>
 <p>Ut venere torum coniunx et adulter in unum,</p>
 <p>arte viri vinclisque nova ratione paratis</p>
 <p>in mediis ambo deprensi amplexibus haerent.</p>
 <p n="185">Lemnius extemplo valvas patefecit eburnas</p>
 <p>admisitque deos: illi iacuere ligati</p>
 <p>turpiter; atque aliquis de dis non tristibus optat</p>
 <p>sic fieri turpis: superi risere, diuque</p>
 <p>haec fuit in toto notissima fabula caelo.</p>
<milestone ed="P" unit="para"/> <p n="190">Exigit indicii memorem Cythereia poenam,</p>
 <p>inque vices illum, tectos qui laesit amores,</p>
 <p>laedit amore pari. <milestone ed="More" n="LEUCOTHEA AND CLYTIE" unit="tale"/>Quid nunc, Hyperione nate,</p>
 <p>forma colorque tibi radiataque lumina prosunt?</p>
 <p>Nempe tuis omnes qui terras ignibus uris,</p>
 <p n="195">ureris igne novo; quique omnia cernere debes,</p>
 <p>Leucothoen spectas, et virgine figis in una,</p>
 <p>quos mundo debes oculos. Modo surgis Eoo</p>
 <p>temperius caelo, modo serius incidis undis,</p>
 <p>spectandique mora brumales porrigis horas,</p>
 <p n="200">deficis interdum, vitiumque in lumina mentis</p>
 <p>transit et obscurus mortalia pectora terres.</p>
 <p>Nec, tibi quod lunae terris propioris imago</p>
 <p>obstiterit, palles: facit hunc amor iste colorem.</p>
 <p>Diligis hanc unam; nec te Clymeneque Rhodosque</p>
 <p n="205">nec tenet Aeaeae genetrix pulcherrima Circes,</p>
 <p>quaeque tuos Clytie quamvis despecta petebat</p>
 <p>concubitus ipsoque illo grave vulnus habebat</p>
 <p>tempore: Leucothoe multarum oblivia fecit,</p>
 <p>gentis odoriferae quam formosissima partu</p>
 <p n="210">edidit Eurynome. Sed postquam filia crevit,</p>
 <p>quam mater cunctas, tam matrem filia vicit.</p>
 <p>Rexit Achaemenias urbes pater Orchamus, isque</p>
 <p>septimus a prisco numeratur origine Belo.</p>
<milestone ed="P" unit="para"/> <p>Axe sub Hesperio sunt pascua Solis equorum.</p>
 <p n="215">Ambrosiam pro gramine habent: ea fessa diurnis</p>
 <p>membra ministeriis nutrit reparatque labori.</p>
 <p>Dumque ibi quadrupedes caelestia pabula carpunt,</p>
 <p>noxque vicem peragit, thalamos deus intrat amatos,</p>
 <p>versus in Eurynomes faciem genetricis, et inter</p>
 <p n="220">bis sex Leucothoen famulas ad lumina cernit</p>
 <p>levia versato ducentem stamina fuso.</p>
 <p>Ergo ubi ceu mater carae dedit oscula natae,</p>
 <p>res ait arcana est. Famulae, discedite neve</p>
 <p>eripite arbitrium matri secreta loquendi.</p>
 <p n="225">Paruerant: thalamoque deus sine teste relicto</p>
 <p>ille ego sum dixit, qui longum metior annum,</p>
 <p>omnia qui video, per quem videt omnia tellus,</p>
 <p>mundi oculus. Mihi, crede, places. Pavet illa, metuque</p>
 <p>et colus et fusus digitis cecidere remissis.</p>
 <p n="230">Ipse timor decuit. Nec longius ille moratus</p>
 <p>in veram rediit speciem solitumque nitorem:</p>
 <p>at virgo, quamvis inopino territa visu,</p>
 <p>victa nitore dei posita vim passa querella est.</p>
<milestone ed="P" unit="para"/> <p>Invidit Clytie (neque enim moderatus in illa</p>
 <p n="235">Solis amor fuerat), stimulataque paelicis ira</p>
 <p>vulgat adulterium diffamatumque parenti</p>
 <p>indicat. Ille ferox inmansuetusque precantem</p>
 <p>tendentemque manus ad lumina Solis et ille</p>
 <p>vim tulit invitae dicentem defodit alta</p>
 <p n="240">crudus humo, tumulumque super gravis addit harenae.</p>
 <p>Dissipat hunc radiis Hyperione natus iterque</p>
 <p>dat tibi, qua possis defossos promere vultus.</p>
 <p>Nec tu iam poteras enectum pondere terrae</p>
 <p>tollere, nympha, caput corpusque exsangue iacebas.</p>
 <p n="245">Nil illo fertur volucrum moderator equorum</p>
 <p>post Phaethonteos vidisse dolentius ignes.</p>
 <p>Ille quidem gelidos radiorum viribus artus</p>
 <p>si queat in vivum temptat revocare calorem:</p>
 <p>sed quoniam tantis fatum conatibus obstat,</p>
 <p n="250">nectare odorato sparsit corpusque locumque,</p>
 <p>multaque praequestus tanges tamen aethera dixit.</p>
 <p>Protinus inbutum caelesti nectare corpus</p>
 <p>dilicuit terramque suo madefecit odore:</p>
 <p>virgaque per glaebas sensim radicibus actis</p>
 <p n="255">turea surrexit tumulumque cacumine rupit.</p>
<milestone ed="P" unit="para"/> <p>At Clytien, quamvis amor excusare dolorem,</p>
 <p>indiciumque dolor poterat, non amplius auctor</p>
 <p>lucis adit venerisque modum sibi fecit in illa.</p>
 <p>Tabuit ex illo dementer amoribus usa</p>
 <p n="260">nympha larum inpatiens, et sub Iove nocte dieque</p>
 <p>sedit humo nuda, nudis incompta capillis,</p>
 <p>perque novem luces expers undaeque cibique</p>
 <p>rore mero lacrimisque suis ieiunia pavit</p>
 <p>nec se movit humo: tantum spectabat euntis</p>
 <p n="265">ora dei vultusque suos flectebat ad illum.</p>
 <p>Membra ferunt haesisse solo, partemque coloris</p>
 <p>luridus exsangues pallor convertit in herbas;</p>
 <p>est in parte rubor, violaeque simillimus ora</p>
 <p>flos tegit. Illa suum, quamvis radice tenetur,</p>
 <p n="270">vertitur ad Solem, mutataque servat amorem.</p>
<milestone n="271" unit="card"/>
<milestone ed="Magnus" n="Salmacis." unit="tale"/>
<milestone ed="P" unit="para"/> <p>Dixerat, et factum mirabile ceperat aures.</p>
 <p>Pars fieri potuisse negant, pars omnia veros</p>
 <p>posse deos memorant: sed non et Bacchus in illis.</p>
<milestone ed="P" unit="para"/> <p>Poscitur Alcithoe, postquam siluere sorores.</p>
 <p n="275">Quae radio stantis percurrens stamina telae</p>
 <p>vulgatos taceo dixit pastoris amores</p>
 <p>Daphnidis Idaei, quem nymphe paelicis ira</p>
 <p>contulit in saxum (tantus dolor urit amantes).</p>
 <p>Nec loquor, ut quondam naturae iure novato</p>
 <p n="280">ambiguus fuerit modo vir, modo femina Sithon.</p>
 <p>Te quoque, nunc adamas, quondam fidissime parvo,</p>
 <p>Celmi, Iovi, largoque satos Curetas ab imbri</p>
 <p>et Crocon in parvos versum cum Smilace flores</p>
 <p>praetereo, dulcique animos novitate tenebo.</p>
<milestone ed="More" n="HERMAPHRODITUS" unit="tale"/>
 <p n="285">Unde sit infamis, quare male fortibus undis</p>
 <p>Salmacis enervet tactosque remolliat artus,</p>
 <p>discite. Causa latet, vis est notissima fontis.</p>
<milestone ed="P" unit="para"/> <p>Mercurio puerum diva Cythereide natum</p>
 <p>naides Idaeis enutrivere sub antris;</p>
 <p n="290">cuius erat facies, in qua materque paterque</p>
 <p>cognosci possent; nomen quoque traxit ab illis.</p>
 <p>Is tria cum primum fecit quinquennia, montes</p>
 <p>deseruit patrios, Idaque altrice relicta</p>
 <p>ignotis errare locis, ignota videre</p>
 <p n="295">flumina gaudebat, studio minuente laborem.</p>
 <p>Ille etiam Lycias urbes Lyciaeque propinquos</p>
 <p>Caras adit. Videt hic stagnum lucentis ad imum</p>
 <p>usque solum lymphae. Non illic canna palustris</p>
 <p>nec steriles ulvae nec acuta cuspide iunci:</p>
 <p n="300">perspicuus liquor est; stagni tamen ultima vivo</p>
 <p>caespite cinguntur semperque virentibus herbis.</p>
 <p>Nympha colit, sed nec venatibus apta, nec arcus</p>
 <p>flectere quae soleat nec quae contendere cursu,</p>
 <p>solaque naiadum celeri non nota Dianae.</p>
 <p n="305">Saepe suas illi fama est dixisse sorores:</p>
 <p>Salmaci, vel iaculum vel pictas sume pharetras,</p>
 <p>et tua cum duris venatibus otia misce.</p>
 <p>Nec iaculum sumit nec pictas illa pharetras,</p>
 <p>nec sua cum duris venatibus otia miscet,</p>
 <p n="310">sed modo fonte suo formosos perluit artus,</p>
 <p>saepe Cytoriaco deducit pectine crines</p>
 <p>et, quid se deceat, spectatas consulit undas;</p>
 <p>nunc perlucenti circumdata corpus amictu</p>
 <p>mollibus aut foliis aut mollibus incubat herbis;</p>
 <p n="315">saepe legit flores. Et tunc quoque forte legebat,</p>
 <p>cum puerum vidit visumque optavit habere.</p>
 <p>Nec tamen ante adiit, etsi properabat adire,</p>
 <p>quam se conposuit, quam circumspexit amictus,</p>
 <p>et finxit vultum et meruit formosa videri.</p>
<milestone ed="P" unit="para"/> <p n="320">Tum sic orsa loqui: Puer o dignissime credi</p>
 <p>esse deus, seu tu deus es, potes esse Cupido,</p>
 <p>sive es mortalis, qui te genuere, beati,</p>
 <p>et frater felix, et fortunata profecto,</p>
 <p>siqua tibi soror est, et quae dedit ubera nutrix:</p>
 <p n="325">sed longe cunctis longeque beatior illa,</p>
 <p>siqua tibi sponsa est, siquam dignabere taeda.</p>
 <p>Haec tibi sive aliqua est, mea sit furtiva voluptas,</p>
 <p>seu nulla est, ego sim, thalamumque ineamus eundem.</p>
<milestone ed="P" unit="para"/> <p>Nais ab his tacuit. Pueri rubor ora notavit</p>
 <p n="330">(nescit enim, quid amor), sed et erubuisse decebat.</p>
 <p>Hic color aprica pendentibus arbore pomis</p>
 <p>aut ebori tincto est, aut sub candore rubenti,</p>
 <p>cum frustra resonant aera auxiliaria, lunae.</p>
 <p>Poscenti nymphae sine fine sororia saltem</p>
 <p n="335">oscula iamque manus ad eburnea colla ferenti</p>
 <p>desinis? aut fugio, tecumque ait ista relinquo.</p>
 <p>Salmacis extimuit loca que haec tibi libera trado,</p>
 <p>hospes ait, simulatque gradu discedere verso,</p>
 <p>tunc quoque respiciens, fruticumque recondita silva</p>
 <p n="340">delituit, flexuque genu submisit. At ille,</p>
 <p>scilicet ut vacuis et inobservatus in herbis,</p>
 <p>huc it et hinc illuc, et in adludentibus undis</p>
 <p>summa pedum taloque tenus vestigia tingit;</p>
 <p>nec mora, temperie blandarum captus aquarum</p>
 <p n="345">mollia de tenero velamina corpore ponit.</p>
 <p>Tum vero placuit, nudaeque cupidine formae</p>
 <p>Salmacis exarsit: flagrant quoque lumina nymphae,</p>
 <p>non aliter quam cum puro nitidissimus orbe</p>
 <p>opposita speculi referitur imagine Phoebus.</p>
 <p n="350">Vixque moram patitur, vix iam sua gaudia differt,</p>
 <p>iam cupit amplecti, iam se male continet amens.</p>
 <p>Ille cavis velox adplauso corpore palmis</p>
 <p>desilit in latices, alternaque bracchia ducens</p>
 <p>in liquidis translucet aquis, ut eburnea siquis</p>
 <p n="355">signa tegat claro vel candida lilia vitro.</p>
 <p>Vicimus et meus est! exclamat nais et omni</p>
 <p>veste procul iacta mediis inmittitur undis,</p>
 <p>pugnantemque tenet luctantiaque oscula carpit,</p>
 <p>subiectatque manus invitaque pectora tangit,</p>
 <p n="360">et nunc hac iuveni, nunc circumfunditur illac;</p>
 <p>denique nitentem contra elabique volentem</p>
 <p>inplicat, ut serpens, quam regia sustinet ales</p>
 <p>sublimemque rapit: pendens caput illa pedesque</p>
 <p>adligat et cauda spatiantes inplicat alas:</p>
 <p n="365">utve solent hederae longos intexere truncos,</p>
 <p>utque sub aequoribus deprensum polypus hostem</p>
 <p>continet, ex omni dimissis parte flagellis.</p>
 <p>Perstat Atlantiades, sperataque gaudia nymphae</p>
 <p>denegat. Illa premit, commissaque corpore toto</p>
 <p n="370">sicut inhaerebat, pugnes licet, inprobe dixit,</p>
 <p>non tamen effugies. Ita di iubeatis! et istum</p>
 <p>nulla dies a me nec me diducat ab isto.</p>
<milestone n="373" unit="card"/>
<milestone ed="P" unit="para"/> <p>Vota suos habuere deos: nam mixta duorum</p>
 <p>corpora iunguntur, faciesque inducitur illis</p>
 <p n="375">una, velut, siquis conducat cortice ramos,</p>
 <p>crescendo iungi pariterque adolescere cernit.</p>
 <p>Sic ubi conplexu coierunt membra tenaci,</p>
 <p>nec duo sunt et forma duplex, nec femina dici</p>
 <p>nec puer ut possit: neutrumque et utrumque videntur.</p>
<milestone ed="P" unit="para"/> <p n="380">Ergo ubi se liquidas, quo vir descenderat, undas</p>
 <p>semimarem fecisse videt, mollitaque in illis</p>
 <p>membra, manus tendens, sed non iam voce virili,</p>
 <p>Hermaphroditus ait: Nato date munera vestro,</p>
 <p>et pater et genetrix, amborum nomen habenti:</p>
 <p n="385">quisquis in hos fontes vir venerit, exeat inde</p>
 <p>semivir et tactis subito mollescat in undis.</p>
 <p>Motus uterque parens nati rata verba biformis</p>
 <p>fecit et incesto fontem medicamine tinxit.</p>
<milestone ed="P" unit="para"/> <p>Finis erat dictis. Sed adhuc Minyeia proles</p>
 <p n="390">urget opus spernitque deum festumque profanat,</p>
 <p>tympana cum subito non adparentia raucis</p>
 <p>obstrepuere sonis, et adunco tibia cornu</p>
 <p>tinnulaque aera sonant; redolent murraeque crocique,</p>
 <p>resque fide maior, coepere virescere telae</p>
 <p n="395">inque hederae faciem pendens frondescere vestis.</p>
 <p>Pars abit in vites, et quae modo fila fuerunt,</p>
 <p>palmite mutantur; de stamine pampinus exit;</p>
 <p>purpura fulgorem pictis adcommodat uvis.</p>
 <p>Iamque dies exactus erat, tempusque subibat,</p>
 <p n="400">quod tu nec tenebras nec possis dicere lucem,</p>
 <p>sed cum luce tamen dubiae confinia noctis:</p>
 <p>tecta repente quati pinguesque ardere videntur</p>
 <p>lampades et rutilis conlucere ignibus aedes</p>
 <p>falsaque saevarum simulacra ululare ferarum.</p>
 <p n="405">Fumida iamdudum latitant per tecta sorores,</p>
 <p>diversaeque locis ignes ac lumina vitant;</p>
 <p>dumque petunt tenebras, parvos membrana per artus</p>
 <p>porrigitur tenuique includit bracchia pinna.</p>
 <p>Nec qua perdiderint veterem ratione figuram</p>
 <p n="410">scire sinunt tenebrae. Non illas pluma levavit,</p>
 <p>sustinuere tamen se perlucentibus alis;</p>
 <p>conataeque loqui minimam et pro corpore vocem</p>
 <p>emittunt, peraguntque leves stridore querellas.</p>
 <p>Tectaque, non silvas celebrant lucemque perosae</p>
 <p n="415">nocte volant, seroque tenent a vespere nomen.</p>
<milestone n="416" unit="card"/>
<milestone ed="Magnus" n="Athamas et Ino." unit="tale"/>
<milestone ed="P" unit="para"/> <p>Tum vero totis Bacchi memorabile Thebis</p>
 <p>numen erat, magnasque novi matertera vires</p>
 <p>narrat ubique dei, de totque sororibus expers</p>
 <p>una doloris erat, nisi quem fecere sorores.</p>
<milestone ed="P" unit="para"/> <p n="420">Adspicit hanc natis thalamoque Athamantis habentem</p>
 <p>sublimes animos et alumno numine Iuno,</p>
 <p>nec tulit, et secum potuit de paelice natus</p>
 <p>vertere Maeonios pelagoque inmergere nautas</p>
 <p>et laceranda suae nati dare viscera matri</p>
 <p n="425">et triplices operire novis Minyeidas alis:</p>
 <p>nil poterit Iuno nisi inultos flere dolores?</p>
 <p>idque mihi satis est? haec una potentia nostra est?</p>
 <p>ipse docet, quid agam (fas est et ab hoste doceri),</p>
 <p>quidque furor valeat, Penthea caede satisque</p>
 <p n="430">ac super ostendit: cur non stimuletur eatque</p>
 <p>per cognata suis exempla furoribus Ino?</p>
<milestone ed="P" unit="para"/> <p>Est via declivis funesta nubila taxo,</p>
 <p>ducit ad infernas per muta silentia sedes.</p>
 <p>Styx nebulas exhalat iners, umbraeque recentes</p>
 <p n="435">descendunt illac simulacraque functa sepulcris.</p>
 <p>Pallor hiemsque tenent late loca senta, novique,</p>
 <p>qua sit iter, manes, Stygiam qua ducat ad urbem,</p>
 <p>ignorant, ubi sit nigri fera regia Ditis.</p>
 <p>Mille capax aditus et apertas undique portas</p>
 <p n="440">urbs habet, utque fretum de tota flumina terra,</p>
 <p>sic omnes animas locus accipit ille, nec ulli</p>
 <p>exiguus populo est, turbamve accedere sentit.</p>
 <p>Errant exsangues sine corpore et ossibus umbrae,</p>
 <p>parsque forum celebrant, pars imi tecta tyranni,</p>
 <p n="445">pars aliquas artes, antiquae imitamina vitae.</p>
 <p>exercent, aliam partem sua poena coercet</p>
 <p>Sustinet ire illuc caelesti sede relicta</p>
 <p>(tantum odiis iraeque dabat) Saturnia Iuno.</p>
<milestone ed="P" unit="para"/> <p>Quo simul intravit sacroque a corpore pressum</p>
 <p n="450">ingemuit limen, tria Cerberus extulit ora</p>
 <p>et tres latratus semel edidit. Illa sorores</p>
 <p>Nocte vocat genitas, grave et inplacabile numen.</p>
 <p>Carceris ante fores clausas adamante sedebant</p>
 <p>deque suis atros pectebant crinibus angues.</p>
 <p n="455">Quam simul agnorunt inter caliginis umbras,</p>
 <p>surrexere deae. Sedes scelerata vocatur:</p>
 <p>viscera praebebat Tityos lanianda novemque</p>
 <p>iugeribus distentus erat; tibi, Tantale, nullae</p>
 <p>deprenduntur aquae, quaeque inminet, effugit arbor;</p>
 <p n="460">aut petis aut urges rediturum, Sisyphe, saxum;</p>
 <p>volvitur Ixion et se sequiturque fugitque;</p>
 <p>molirique suis letum patruelibus ausae</p>
 <p>adsiduae repetunt, quas perdant, Belides undas.</p>
<milestone ed="P" unit="para"/> <p>Quos omnes acie postquam Saturnia torva</p>
 <p n="465">vidit et ante omnes Ixiona, rursus ab illo</p>
 <p>Sisyphon adspiciens cur hic e fratribus inquit</p>
 <p>perpetuas patitur poenas, Athamanta superbum</p>
 <p>regia dives habet, qui me cum coniuge semper</p>
 <p>sprevit? et exponit causas odiique viaeque,</p>
 <p n="470">quidque velit. Quod vellet, erat, ne regia Cadmi</p>
 <p>staret, et in facinus traherent Athamanta sorores.</p>
 <p>Imperium, promissa, preces confundit in unum</p>
 <p>sollicitatque deas. Sic haec Iunone locuta,</p>
 <p>Tisiphone, canos ut erat turbata capillos,</p>
 <p n="475">movit et obstantes reiecit ab ore colubras</p>
 <p>atque ita non longis opus est ambagibus inquit:</p>
 <p>facta puta, quaecumque iubes. Inamabile regnum</p>
 <p>desere teque refer caeli melioris ad auras.</p>
<milestone ed="P" unit="para"/> <p>Laeta redit Iuno, quam caelum intrare parantem</p>
 <p n="480">roratis lustravit aquis Thaumantias Iris.</p>
<milestone n="481" unit="card"/>
<milestone ed="P" unit="para"/> <p>Nec mora, Tisiphone madefactam sanguine sumit</p>
 <p>inportuna facem, fluidoque cruore rubentem</p>
 <p>induitur pallam tortoque incingitur angue</p>
 <p>egrediturque domo. Luctus comitatur euntem</p>
 <p n="485">et Pavor et Terror trepidoque Insania vultu.</p>
 <p>Limine constiterat: postes tremuisse feruntur</p>
 <p>Aeolii pallorque fores infecit acernas,</p>
 <p>solque locum fugit. Monstris exterrita coniunx,</p>
 <p>territus est Athamas. Tectoque exire parabant:</p>
 <p n="490">obstitit infelix aditumque obsedit Erinys,</p>
 <p>nexaque vipereis distendens bracchia nodis</p>
 <p>caesariem excussit. Motae sonuere colubrae,</p>
 <p>parsque iacent umeris, pars circum pectora lapsae</p>
 <p>sibila dant saniemque vomunt linguisque coruscant.</p>
 <p n="495">Inde duos mediis abrumpit crinibus angues</p>
 <p>pestiferaque manu raptos inmisit. At illi</p>
 <p>Inoosque sinus Athamanteosque pererrant</p>
 <p>inspirantque graves animas. Nec vulnera membris</p>
 <p>ulla ferunt: mens est, quae diros sentiat ictus.</p>
 <p n="500">Attulerat secum liquidi quoque monstra veneni,</p>
 <p>oris Cerberei spumas et virus Echidnae</p>
 <p>erroresque vagos caecaeque oblivia mentis</p>
 <p>et scelus et lacrimas rabiemque et caedis amorem,</p>
 <p>omnia trita simul; quae sanguine mixta recenti</p>
 <p n="505">coxerat aere cavo viridi versata cicuta.</p>
 <p>Dumque pavent illi, vergit furiale venenum</p>
 <p>pectus in amborum praecordiaque intima movit.</p>
 <p>Tum face iactata per eundem saepius orbem</p>
 <p>consequitur motis velociter ignibus ignes.</p>
<milestone ed="P" unit="para"/> <p n="510">Sic victrix iussique potens ad inania magni</p>
 <p>regna redit Ditis sumptumque recingitur anguem.</p>
<milestone ed="P" unit="para"/> <p>Protinus Aeolides media furibundus in aula</p>
 <p>clamat io, comites, his retia tendite silvis!</p>
 <p>hic modo cum gemina visa est mihi prole leaena:</p>
 <p n="515">utque ferae sequitur vestigia coniugis amens</p>
 <p>deque sinu matris ridentem et parva Learchum</p>
 <p>bracchia tendentem rapit et bis terque per auras</p>
 <p>more rotat fundae rigidoque infantia saxo</p>
 <p>discutit ora ferox. Tum denique concita mater,</p>
 <p n="520">seu dolor hoc fecit seu sparsi causa veneni,</p>
 <p>exululat passisque fugit male sana capillis</p>
 <p>teque ferens parvum nudis, Melicerta, lacertis</p>
 <p>euhoe Bacche sonat. Bacchi sub nomine Iuno</p>
 <p>risit et hos usus praestet tibi dixit alumnus.</p>
<milestone ed="P" unit="para"/> <p n="525">Inminet aequoribus scopulus: pars ima cavatur</p>
 <p>fluctibus et tectas defendit ab imbribus undas,</p>
 <p>summa riget frontemque in apertum porrigit aequor.</p>
 <p>Occupat hunc (vires insania fecerat) Ino,</p>
 <p>seque super pontum nullo tardata timore</p>
 <p n="530">mittit onusque suum; percussa recanduit unda.</p>
 <p>At Venus, inmeritae neptis miserata labores,</p>
 <p>sic patruo blandita suo est: O numen aquarum,</p>
 <p>proxima cui caelo cessit, Neptune, potestas,</p>
 <p>magna quidem posco, sed tu miserere meorum,</p>
 <p n="535">iactari quos cernis in Ionio inmenso,</p>
 <p>et dis adde tuis. Aliqua et mihi gratia ponto est,</p>
 <p>si tamen in medio quondam concreta profundo</p>
 <p>spuma fui Graiumque manet mihi nomen ab illa.</p>
<milestone ed="P" unit="para"/> <p>Adnuit oranti Neptunus et abstulit illis,</p>
 <p n="540">quod mortale fuit, maiestatemque verendam</p>
 <p>inposuit nomenque simul faciemque novavit</p>
 <p>Leucothoeque deum cum matre Palaemona dixit.</p>
<milestone ed="P" unit="para"/> <p>Sidoniae comites, quantum valuere secutae</p>
 <p>signa pedum, primo videre novissima saxo;</p>
 <p n="545">nec dubium de morte ratae Cadmeida palmis</p>
 <p>deplanxere domum, scissae cum veste capillos,</p>
 <p>utque parum iustae nimiumque in paelice saevae</p>
 <p>invidiam fecere deae. Convicia Iuno</p>
 <p>non tulit et faciam vos ipsas maxima dixit</p>
 <p n="550">saevitiae monimenta meae. Res dicta secuta est.</p>
<milestone ed="P" unit="para"/> <p>Nam quae praecipue fuerat pia, persequar inquit</p>
 <p>in freta reginam saltumque datura moveri</p>
 <p>haud usquam potuit scopuloque adfixa cohaesit.</p>
 <p>Altera, dum solito temptat plangore ferire</p>
 <p n="555">pectora, temptatos sensit riguisse lacertos;</p>
 <p>illa, manus ut forte tetenderat in maris undas,</p>
 <p>saxea facta manus in easdem porrigit undas;</p>
 <p>huius, ut arreptum laniabat vertice crinem,</p>
 <p>duratos subito digitos in crine videres:</p>
 <p n="560">quo quaeque in gestu deprensa est, haesit in illo.</p>
 <p>Pars volucres factae; quae nunc quoque gurgite in illo</p>
 <p>aequora destringunt summis Ismenides alis.</p>
<milestone n="563" unit="card"/>
<milestone ed="Magnus" n="Cadmus et Harmonia." unit="tale"/>
<milestone ed="P" unit="para"/> <p>Nescit Agenorides natam parvumque nepotem</p>
 <p>aequoris esse deos: luctu serieque malorum</p>
 <p n="565">victus et ostentis, quae plurima viderat, exit</p>
 <p>conditor urbe sua, tamquam fortuna locorum,</p>
 <p>non sua se premeret; longisque erroribus actus</p>
 <p>contigit Illyricos profuga cum coniuge fines.</p>
<milestone ed="P" unit="para"/> <p>Iamque malis annisque graves, dum prima retractant</p>
 <p n="570">fata domus releguntque suos sermone labores,</p>
 <p>num sacer ille mea traiectus cuspide serpens</p>
 <p>Cadmus ait fuerat, tum, cum Sidone profectus</p>
 <p>vipereos sparsi per humum, nova semina, dentes?</p>
 <p>Quem si cura deum tam certa vindicat ira,</p>
 <p n="575">ipse precor serpens in longam porrigar alvum.</p>
 <p>Dixit, et ut serpens in longam tenditur alvum</p>
 <p>durataeque cuti squamas increscere sentit</p>
 <p>nigraque caeruleis variari corpora guttis.</p>
 <p>In pectusque cadit pronus. Commissaque in unum</p>
 <p n="580">paulatim tereti tenuantur acumine crura.</p>
 <p>Bracchia iam restant: quae restant bracchia tendit</p>
 <p>et lacrimis per adhuc humana fluentibus ora</p>
 <p>accede, o coniunx, accede, miserrima, dixit</p>
 <p>dumque aliquid superest de me, me tange manumque</p>
 <p n="585">accipe, dum manus est, dum non totum occupat anguis!</p>
<milestone ed="P" unit="para"/> <p>Ille quidem vult plura loqui, sed lingua repente</p>
 <p>in partes est fissa duas: nec verba volenti</p>
 <p>sufficiunt, quotiensque aliquos parat edere questus,</p>
 <p>sibilat: hanc illi vocem natura reliquit.</p>
 <p n="590">Nuda manu feriens exclamat pectora coniunx</p>
 <p>Cadme, mane, teque, infelix, his exue monstris!</p>
 <p>Cadme, quid hoc? ubi pes, ubi sunt umerique manusque</p>
 <p>et color et facies et, dum loquor, omnia? cur non</p>
 <p>me quoque, caelestes, in eandem vertitis anguem?</p>
<milestone ed="P" unit="para"/> <p n="595">Dixerat: ille suae lambebat coniugis ora</p>
 <p>inque sinus caros, veluti cognosceret, ibat</p>
 <p>et dabat amplexus adsuetaque colla petebat.</p>
 <p>Quisquis adest (aderant comites), terretur: at illa</p>
 <p>lubrica permulcet cristati colla draconis.</p>
 <p n="600">Et subito duo sunt iunctoque volumine serpunt,</p>
 <p>donec in adpositi nemoris subiere latebras.</p>
<milestone ed="P" unit="para"/> <p>Nunc quoque nec fugiunt hominem nec vulnere laedunt</p>
 <p>quidque prius fuerint, placidi meminere dracones.</p>
<milestone n="604" unit="card"/>
<milestone ed="Magnus" n="Perseus. Atlas. Andromeda." unit="tale"/>
<milestone ed="P" unit="para"/> <p>Sed tamen ambobus versae solacia formae</p>
 <p n="605">magna nepos dederat, quem debellata colebat</p>
 <p>India, quem positis celebrabat Achaia templis.</p>
 <p>Solus Abantiades ab origine cretus eadem</p>
 <p>Acrisius superest, qui moenibus arceat urbis</p>
 <p>Argolicae contraque deum ferat arma genusque</p>
 <p n="610">non putet esse Iovis; neque enim Iovis esse putabat</p>
 <p>Persea, quem pluvio Danae conceperat auro.</p>
 <p>Mox tamen Acrisium (tanta est praesentia veri)</p>
 <p>tam violasse deum quam non agnosse nepotem</p>
 <p>paenitet: inpositus iam caelo est alter, at alter</p>
 <p n="615">viperei referens spolium memorabile monstri</p>
 <p>aera carpebat tenerum stridentibus alis.</p>
 <p>Cumque super Libycas victor penderet harenas,</p>
 <p>Gorgonei capitis guttae cecidere cruentae.</p>
 <p>Quas humus exceptas varios animavit in angues:</p>
 <p n="620">unde frequens illa est infestaque terra colubris.</p>
<milestone ed="P" unit="para"/> <p>Inde per inmensum ventis discordibus actus</p>
 <p>nunc huc, nunc illuc exemplo nubis aquosae</p>
 <p>fertur et ex alto seductas aethere longe</p>
 <p>despectat terras totumque supervolat orbem.</p>
 <p n="625">Ter gelidas Arctos, ter Cancri bracchia vidit:</p>
 <p>saepe sub occasus, saepe est ablatus in ortus.</p>
 <p>Iamque cadente die, veritus se credere nocti,</p>
 <p>constitit Hesperio, regnis Atlantis, in orbe,</p>
 <p>exiguamque petit requiem, dum Lucifer ignes</p>
 <p n="630">evocet Aurorae, currus Aurora diurnos.</p>
<milestone ed="P" unit="para"/> <p>Hic hominum cunctis ingenti corpore praestans</p>
 <p>Iapetionides Atlas fuit. Ultima tellus</p>
 <p>rege sub hoc et pontus erat, qui Solis anhelis</p>
 <p>aequora subdit equis et fessos excipit axes.</p>
 <p n="635">Mille greges illi totidemque armenta per herbas</p>
 <p>errabant, et humum vicinia nulla premebant.</p>
 <p>Arboreae frondes auro radiante nitentes</p>
 <p>ex auro ramos, ex auro poma tegebant.</p>
 <p>Hospes, ait Perseus illi, seu gloria tangit</p>
 <p n="640">te generis magni, generis mihi Iuppiter auctor;</p>
 <p>sive es mirator rerum, mirabere nostras.</p>
 <p>Hospitium requiemque peto. Memor ille vetustae</p>
 <p>sortis erat: Themis hanc dederat Parnasia sortem:</p>
 <p>Tempus, Atla, veniet, tua quo spoliabitur auro</p>
 <p n="645">arbor, et hunc praedae titulum Iove natus habebit.</p>
<milestone ed="P" unit="para"/> <p>Id metuens solidis pomaria clauserat Atlas</p>
 <p>moenibus et vasto dederat servanda draconi</p>
 <p>arcebatque suis externos finibus omnes.</p>
 <p>Huic quoque vade procul, ne longe gloria rerum,</p>
 <p n="650">quam mentiris ait, longe tibi Iuppiter absit!</p>
 <p>vimque minis addit manibusque expellere temptat</p>
 <p>cunctantem et placidis miscentem fortia dictis.</p>
 <p>Viribus inferior (quis enim par esset Atlantis</p>
 <p>viribus?) at quoniam parvi tibi gratia nostra est,</p>
 <p n="655">accipe munus! ait, laevaque a parte Medusae</p>
 <p>ipse retro versus squalentia protulit ora.</p>
 <p>Quantus erat, mons factus Atlas: nam barba comaeque</p>
 <p>in silvas abeunt, iuga sunt umerique manusque,</p>
 <p>quod caput ante fuit, summo est in monte cacumen,</p>
 <p n="660">ossa lapis fiunt: tum partes auctus in omnes</p>
 <p>crevit in inmensum (sic, di, statuistis) et omne</p>
 <p>cum tot sideribus caelum requievit in illo.</p>
<milestone ed="More" n="PERSEUS AND ANDROMEDA" unit="tale"/>
<milestone ed="P" unit="para"/> <p>Clauserat Hippotades aeterno carcere ventos,</p>
 <p>admonitorque operum caelo clarissimus alto</p>
 <p n="665">Lucifer ortus erat. Pennis ligat ille resumptis</p>
 <p>parte ab utraque pedes teloque accingitur unco</p>
 <p>et liquidum motis talaribus aera findit.</p>
 <p>Gentibus innumeris circumque infraque relictis</p>
 <p>Aethiopum populos Cepheaque conspicit arva.</p>
 <p n="670">Illic inmeritam maternae pendere linguae</p>
 <p>Andromedan poenas iniustus iusserat Ammon.</p>
<milestone ed="P" unit="para"/> <p>Quam simul ad duras religatam bracchia cautes</p>
 <p>vidit Abantiades (nisi quod levis aura capillos</p>
 <p>moverat et tepido manabant lumina fletu,</p>
 <p n="675">marmoreum ratus esset opus), trahit inscius ignes</p>
 <p>et stupet et visae correptus imagine formae</p>
 <p>paene suas quatere est oblitus in aere pennas.</p>
 <p>Ut stetit, o dixit non istis digna catenis,</p>
 <p>sed quibus inter se cupidi iunguntur amantes,</p>
 <p n="680">pande requirenti nomen terraeque tuumque,</p>
 <p>et cur vincla geras. Primo silet illa, nec audet</p>
 <p>adpellare virum virgo; manibusque modestos</p>
 <p>celasset vultus, si non religata fuisset:</p>
 <p>lumina, quod potuit, lacrimis inplevit obortis.</p>
 <p n="685">Saepius instanti, sua ne delicta fateri</p>
 <p>nolle videretur, nomen terraeque suumque,</p>
 <p>quantaque maternae fuerit fiducia formae,</p>
 <p>indicat. Et nondum memoratis omnibus unda</p>
 <p>insonuit, veniensque inmenso belua ponto</p>
 <p n="690">inminet et latum sub pectore possidet aequor.</p>
<milestone ed="P" unit="para"/> <p>Conclamat virgo: genitor lugubris et una</p>
 <p>mater adest, ambo miseri, sed iustius illa.</p>
 <p>Nec secum auxilium, sed dignos tempore fletus</p>
 <p>plangoremque ferunt vinctoque in corpore adhaerent,</p>
 <p n="695">cum sic hospes ait: Lacrimarum longa manere</p>
 <p>tempora vos poterunt: ad opem brevis hora ferendam est.</p>
 <p>Hanc ego si peterem Perseus Iove natus et illa,</p>
 <p>quam clausam inplevit fecundo Iuppiter auro,</p>
 <p>Gorgonis anguicomae Perseus superator et alis</p>
 <p n="700">aerias ausus iactatis ire per auras,</p>
 <p>praeferrer cunctis certe gener. Addere tantis</p>
 <p>dotibus et meritum, faveant modo numina, tempto:</p>
 <p>ut mea sit servata mea virtute, paciscor.</p>
 <p>Accipiunt legem (quis enim dubitaret?) et orant</p>
 <p n="705">promittuntque super regnum dotale parentes.</p>
<milestone n="706" unit="card"/>
<milestone ed="P" unit="para"/> <p>Ecce velut navis praefixo concita rostro</p>
 <p>sulcat aquas, iuvenum sudantibus acta lacertis,</p>
 <p>sic fera dimotis inpulsu pectoris undis</p>
 <p>tantum aberat scopulis, quantum Balearica torto</p>
 <p n="710">funda potest plumbo medii transmittere caeli:</p>
 <p>cum subito iuvenis pedibus tellure repulsa</p>
 <p>arduus in nubes abiit. Ut in aequore summo</p>
 <p>umbra viri visa est, visa fera saevit in umbra.</p>
 <p>Utque Iovis praepes, vacuo cum vidit in arvo</p>
 <p n="715">praebentem Phoebo liventia terga draconem,</p>
 <p>occupat aversum, neu saeva retorqueat ora,</p>
 <p>squamigeris avidos figit cervicibus ungues,</p>
 <p>sic celeri missus praeceps per inane volatu</p>
 <p>terga ferae pressit dextroque frementis in armo</p>
 <p n="720">Inachides ferrum curvo tenus abdidit hamo.</p>
<milestone ed="P" unit="para"/> <p>Vulnere laesa gravi modo se sublimis in auras</p>
 <p>attollit, modo subdit aquis, modo more ferocis</p>
 <p>versat apri, quem turba canum circumsona terret.</p>
 <p>Ille avidos morsus velocibus effugit alis</p>
 <p n="725">quaque patet, nunc terga cavis super obsita conchis,</p>
 <p>nunc laterum costas, nunc qua tenuissima cauda</p>
 <p>desinit in piscem, falcato vulnerat ense.</p>
 <p>Belua puniceo mixtos cum sanguine fluctus</p>
 <p>ore vomit: maduere graves adspergine pennae.</p>
 <p n="730">Nec bibulis ultra Perseus talaribus ausus</p>
 <p>credere, conspexit scopulum, qui vertice summo</p>
 <p>stantibus exstat aquis, operitur ab aequore moto.</p>
 <p>Nixus eo rupisque tenens iuga prima sinistra</p>
 <p>ter quater exegit repetita per ilia ferrum.</p>
<milestone ed="P" unit="para"/> <p n="735">Litora cum plausu clamor superasque deorum</p>
 <p>inplevere domos: gaudent generumque salutant</p>
 <p>auxiliumque domus servatoremque fatentur</p>
 <p>Cassiope Cepheusque pater. Resoluta catenis</p>
 <p>incedit virgo, pretiumque et causa laboris.</p>
 <p n="740">Ipse manus hausta victrices abluit unda,</p>
 <p>anguiferumque caput dura ne laedat harena,</p>
 <p>mollit humum foliis natasque sub aequore virgas</p>
 <p>sternit et inponit Phorcynidos ora Medusae.</p>
 <p>Virga recens bibulaque etiamnum viva medulla</p>
 <p n="745">vim rapuit monstri tactuque induruit huius</p>
 <p>percepitque novum ramis et fronde rigorem.</p>
 <p>At pelagi nymphae factum mirabile temptant</p>
 <p>pluribus in virgis et idem contingere gaudent</p>
 <p>seminaque ex illis iterant iactata per undas.</p>
 <p n="750">Nunc quoque curaliis eadem natura remansit,</p>
 <p>duritiam tacto capiant ut ab aere, quodque</p>
 <p>vimen in aequore erat, fiat super aequora saxum.</p>
<milestone ed="P" unit="para"/> <p>Dis tribus ille focos totidem de caespite ponit,</p>
 <p>laevum Mercurio, dextrum tibi, bellica virgo,</p>
 <p n="755">ara Iovis media est. Mactatur vacca Minervae,</p>
 <p>alipedi vitulus, taurus tibi, summe deorum.</p>
 <p>protinus Andromedan et tanti praemia facti</p>
 <p>indotata rapit: taedas Hymenaeus Amorque</p>
 <p>praecutiunt, largis satiantur odoribus ignes,</p>
 <p n="760">sertaque dependent tectis et ubique lyraeque</p>
 <p>tibiaque et cantus, animi felicia laeti</p>
 <p>argumenta, sonant. Reseratis aurea valvis</p>
 <p>atria tota patent, pulchroque instructa paratu</p>
 <p>Cepheni proceres ineunt convivia regis.</p>
<milestone ed="P" unit="para"/> <p n="765">Postquam epulis functi generosi munere Bacchi</p>
 <p>diffudere animos, cultusque genusque locorum</p>
 <p>quaerit Lyncides moresque animumque virorum.</p>
 <p n="767a">quaerit Abantiades: quaerenti protinus unus</p>
 <p n="768">narrat Lyncides moresque animumque virorum</p>
 <p n="770">Qui simul edocuit, nunc, o fortissime, dixit</p>
 <p>fare, precor, Perseu, quanta virtute quibusque</p>
 <p>artibus abstuleris crinita draconibus ora.</p>
<milestone ed="P" unit="para"/> <p>Narrat Agenorides gelido sub Atlante iacentem</p>
 <p>esse locum solidae tutum munimine molis;</p>
 <p n="775">cuius in introitu geminas habitasse sorores</p>
 <p>Phorcidas, unius partitas luminis usum.</p>
 <p>Id se sollerti furtim, dum traditur, astu</p>
 <p>supposita cepisse manu perque abdita longe</p>
 <p>deviaque et silvis horrentia saxa fragosis</p>
 <p n="780">Gorgoneas tetigisse domos, passimque per agros</p>
 <p>perque vias vidisse hominum simulacra ferarumque</p>
 <p>in silicem ex ipsis visa conversa Medusa.</p>
 <p>Se tamen horrendae clipei, quem laeva gerebat,</p>
 <p>aere repercusso formam adspexisse Medusae,</p>
 <p n="785">dumque gravis somnus colubrasque ipsamque tenebat,</p>
 <p>eripuisse caput collo; pennisque fugacem</p>
 <p>Pegason et fratrem matris de sanguine natos</p>
 <p>addidit et longi non falsa pericula cursus,</p>
 <p>quae freta, quas terras sub se vidisset ab alto</p>
 <p n="790">et quae iactatis tetigisset sidera pennis.</p>
<milestone ed="P" unit="para"/> <p>Ante exspectatum tacuit tamen. Excipit unus</p>
 <p>ex numero procerum quaerens, cur sola sororum</p>
 <p>gesserit alternis inmixtos crinibus angues.</p>
<milestone ed="P" unit="para"/> <p>Hospes ait: Quoniam scitaris digna relatu,</p>
 <p n="795">accipe quaesiti causam. Clarissima forma</p>
 <p>multorumque fuit spes invidiosa procorum</p>
 <p>illa: neque in tota conspectior ulla capillis</p>
 <p>pars fuit. Inveni, qui se vidisse referret.</p>
 <p>Hanc pelagi rector templo vitiasse Minervae</p>
 <p n="800">dicitur. Aversa est et castos aegide vultus</p>
 <p>nata Iovis texit; neve hoc inpune fuisset,</p>
 <p>Gorgoneum crinem turpes mutavit in hydros.</p>
 <p>Nunc quoque, ut attonitos formidine terreat hostes,</p>
 <p>pectore in adverso, quos fecit, sustinet angues.</p>
</div1>
<div1 type="Book" n="5">
<milestone n="1" unit="card"/>

<milestone ed="P" unit="para"/> <p>Dumque ea Cephenum medio Danaeius heros</p>
 <p>agmine commemorat, fremida regalia turba</p>
 <p>atria complentur: nec coniugialia festa</p>
 <p>qui canat est clamor, sed qui fera nuntiet arma.</p>
 <p n="5">Inque repentinos convivia versa tumultus</p>
 <p>adsimilare freto possis, quod saeva quietum</p>
 <p>ventorum rabies motis exasperat undis.</p>
<milestone ed="P" unit="para"/> <p>Primus in his Phineus, belli temerarius auctor,</p>
 <p>fraxineam quatiens aeratae cuspidis hastam,</p>
 <p n="10">en ait, en adsum praereptae coniugis ultor,</p>
 <p>nec mihi te pennae, nec falsum versus in aurum</p>
 <p>Iuppiter eripiet. Conanti mittere Cepheus</p>
 <p>quid facis? exclamat, quae te, germane, furentem</p>
 <p>mens agit in facinus? meritisne haec gratia tantis</p>
 <p n="15">redditur? hac vitam servatae dote rependis?</p>
 <p>Quam tibi non Perseus, verum si quaeris, ademit,</p>
 <p>sed grave Nereidum numen, sed corniger Ammon,</p>
 <p>sed quae visceribus veniebat belua ponti</p>
 <p>exsaturanda meis. Illo tibi tempore rapta est,</p>
 <p n="20">quo peritura fuit: nisi si crudelis id ipsum</p>
 <p>exigis, ut pereat, luctuque levabere nostro.</p>
 <p>Scilicet haud satis est, quod te spectante revincta est</p>
 <p>et nullam quod opem patruus sponsusve tulisti:</p>
 <p>insuper, a quoquam quod sit servata, dolebis</p>
 <p n="25">praemiaque eripies? Quae si tibi magna videntur,</p>
 <p>ex illis scopulis, ubi erant adfixa, petisses.</p>
 <p>Nunc sine, qui petiit, per quem haec non orba senectus,</p>
 <p>ferre quod et meritis et voce est pactus, eumque</p>
 <p>non tibi, sed certae praelatum intellege morti!</p>
<milestone ed="P" unit="para"/> <p n="30">Ille nihil contra: sed et hunc et Persea vultu</p>
 <p>alterno spectans petat hunc ignorat, an illum,</p>
 <p>cunctatusque brevi contortam viribus hastam,</p>
 <p>quantas ira dabat, nequiquam in Persea misit.</p>
 <p>Ut stetit illa toro, stratis tunc denique Perseus</p>
 <p n="35">exsiluit; teloque ferox inimica remisso</p>
 <p>pectora rupisset, nisi post altaria Phineus</p>
 <p>isset: et (indignum!) scelerato profuit ara.</p>
 <p>Fronte tamen Rhoeti non inrita cuspis adhaesit.</p>
 <p>Qui postquam cecidit ferrumque ex osse revulsum est,</p>
 <p n="40">calcitrat et positas adspergit sanguine mensas.</p>
 <p>Tum vero indomitas ardescit vulgus in iras,</p>
 <p>telaque coniciunt, et sunt, qui Cephea dicunt</p>
 <p>cum genero debere mori. Sed limine tecti</p>
 <p>exierat Cepheus, testatus iusque fidemque</p>
 <p n="45">hospitiique deos, ea se prohibente moveri.</p>
<milestone ed="P" unit="para"/> <p>Bellica Pallas adest et protegit aegide fratrem</p>
 <p>datque animos. Erat Indus Athis, quem flumine Gange</p>
 <p>edita Limnaee vitreis peperisse sub undis</p>
 <p>creditur, egregius forma, quam divite cultu</p>
 <p n="50">augebat, bis adhuc octonis integer annis,</p>
 <p>indutus chlamydem Tyriam, quam limbus obibat</p>
 <p>aureus; ornabant aurata monilia collum</p>
 <p>et madidos murra curvum crinale capillos.</p>
 <p>Ille quidem iaculo quamvis distantia misso</p>
 <p n="55">figere doctus erat, sed tendere doctior arcus.</p>
 <p>Tunc quoque lenta manu flectentem cornua Perseus</p>
 <p>stipite, qui media positus fumabat in ara,</p>
 <p>perculit et fractis confudit in ossibus ora.</p>
<milestone ed="P" unit="para"/> <p>Hunc ubi laudatos iactantem in sanguine vultus</p>
 <p n="60">Assyrius vidit Lycabas, iunctissimus illi</p>
 <p>et comes et veri non dissimulator amoris,</p>
 <p>postquam exhalantem sub acerbo vulnere vitam</p>
 <p>deploravit Athin, quos ille tetenderat arcus</p>
 <p>arripit et mecum tibi sint certamina dixit:</p>
 <p n="65">nec longum pueri fato laetabere, quo plus</p>
 <p>invidiae, quam laudis habes. Haec omnia nondum</p>
 <p>dixerat, emicuit nervo penetrabile telum</p>
 <p>vitatumque tamen sinuosa veste pependit.</p>
 <p>Vertit in hunc harpen spectatam caede Medusae</p>
 <p n="70">Acrisioniades adigitque in pectus: at ille</p>
 <p>iam moriens, oculis sub nocte natantibus atra</p>
 <p>circumspexit Athin seque acclinavit ad illum</p>
 <p>et tulit ad manes iunctae solacia mortis.</p>
<milestone n="74" unit="card"/>
<milestone ed="P" unit="para"/> <p>Ecce Syenites, genitus Metione, Phorbas</p>
 <p n="75">et Libys Amphimedon, avidi committere pugnam,</p>
 <p>sanguine, quo late tellus madefacta tepebat,</p>
 <p>conciderant lapsi: surgentibus obstitit ensis,</p>
 <p>alterius costis, iugulo Phorbantis adactus.</p>
 <p>At non Actoriden Erytum, cui lata bipennis</p>
 <p n="80">telum erat, hamato Perseus petit ense, sed altis</p>
 <p>exstantem signis multaeque in pondere massae</p>
 <p>ingentem manibus tollit cratera duabus</p>
 <p>infligitque viro; rutilum vomit ille cruorem</p>
 <p>et resupinus humum moribundo vertice pulsat.</p>
 <p n="85">Inde Semiramio Polydegmona sanguine cretum</p>
 <p>Caucasiumque Abarin Sperchionidenque Lycetum</p>
 <p>intonsumque comas Helicen Phlegyanque Clytumque</p>
 <p>sternit et exstructos morientum calcat acervos.</p>
<milestone ed="P" unit="para"/> <p>Nec Phineus ausus concurrere comminus hosti,</p>
 <p n="90">intorquet iaculum: quod detulit error in Idan,</p>
 <p>expertem frustra belli et neutra arma secutum.</p>
 <p>Ille tuens oculis inmitem Phinea torvis</p>
 <p>quandoquidem in partes ait abstrahor, accipe, Phineu,</p>
 <p>quem fecisti hostem pensaque hoc vulnere vulnus;</p>
 <p n="95">iamque remissurus tractum de vulnere telum</p>
 <p>sanguine defectos cecidit conlapsus in artus.</p>
<milestone ed="P" unit="para"/> <p>Hic quoque Cephenum post regem primus Hodites</p>
 <p>ense iacet Clymeni; Prothoenora percutit Hypseus,</p>
 <p>Hypsea Lyncides. Fuit et grandaevus in illis</p>
 <p n="100">Emathion, aequi cultor timidusque deorum;</p>
 <p>qui, quoniam prohibent anni bellare, loquendo</p>
 <p>pugnat et incessit scelerataque devovet arma.</p>
 <p>Huic Chromis amplexo tremulis altaria palmis</p>
 <p>decutit ense caput; quod protinus incidit arae</p>
 <p n="105">atque ibi semianimi verba exsecrantia lingua</p>
 <p>edidit, et medios animam exspiravit in ignes.</p>
 <p>Hinc gemini fratres Broteasque et caestibus Ammon</p>
 <p>invicti, vinci si possent caestibus enses,</p>
 <p>Phinea cecidere manu, Cererisque sacerdos</p>
 <p n="110">Ampycus, albenti velatus tempora vitta.</p>
 <p>Tu quoque, Lampetide, non hos adhibendus ad usus,</p>
 <p>sed qui, pacis opus, citharam cum voce moveres,</p>
 <p>iussus eras celebrare dapes festumque canendo.</p>
 <p>Quem procul adstantem plectrumque imbelle tenentem</p>
 <p n="115">Pettalus inridens Stygiis cane cetera dixit</p>
 <p>manibus et laevo mucronem tempore fixit.</p>
 <p>Concidit et digitis morientibus ille retemptat</p>
 <p>fila lyrae, casuque fuit miserabile carmen.</p>
<milestone ed="P" unit="para"/> <p>Nec sinit hunc impune ferox cecidisse Lycormas</p>
 <p n="120">raptaque de dextro robusta repagula posti</p>
 <p>ossibus inlisit mediae cervicis: at ille</p>
 <p>procubuit terrae mactati more iuvenci.</p>
 <p>Demere temptabat laevi quoque robora postis</p>
 <p>Cinyphius Pelates: temptanti dextera fixa est</p>
 <p n="125">cuspide Marmaridae Corythi lignoque cohaesit.</p>
 <p>Haerenti latus hausit Abas: nec corruit ille,</p>
 <p>sed retinente manum moriens e poste pependit.</p>
 <p>Sternitur et Menaleus, Perseia castra secutus,</p>
 <p>et Nasamoniaci Dorylas ditissimus agri,</p>
 <p n="130">dives agri Dorylas, quo non possederat alter</p>
 <p>latius aut totidem tollebat turis acervos.</p>
 <p>Huius in obliquo missum stetit inguine ferrum:</p>
 <p>letifer ille locus. Quem postquam vulneris auctor</p>
 <p>singultantem animam et versantem lumina vidit</p>
 <p n="135">Bactrius Halcyoneus hoc, quod premis inquit, habeto</p>
 <p>de tot agris terrae corpusque exsangue reliquit.</p>
<milestone ed="P" unit="para"/> <p>Torquet in hunc hastam calido de vulnere raptam</p>
 <p>ultor Abantiades; media quae nare recepta</p>
 <p>cervice exacta est in partesque eminet ambas.</p>
 <p n="140">Dumque manum Fortuna iuvat, Clytiumque Claninque,</p>
 <p>matre satos una, diverso vulnere fudit:</p>
 <p>nam Clytii per utrumque gravis librata lacerto</p>
 <p>fraxinus acta femur, iaculum Clanis ore momordit.</p>
 <p>Occidit et Celadon Mendesius, occidit Astreus,</p>
 <p n="145">matre Palaestina, dubio genitore creatus,</p>
 <p>Aethionque sagax quondam ventura videre</p>
 <p>(tunc ave deceptus falsa), regisque Thoactes</p>
 <p>armiger et caeso genitore infamis Agyrtes.</p>
<milestone ed="P" unit="para"/> <p>Plus tamen exhausto superest: namque omnibus unum</p>
 <p n="150">opprimere est animus, coniurata undique pugnant</p>
 <p>agmina pro causa meritum impugnante fidemque:</p>
 <p>hac pro parte socer frustra pius et nova coniunx</p>
 <p>cum genetrice favent ululatuque atria complent.</p>
 <p>Sed sonus armorum superat gemitusque cadentum,</p>
 <p n="155">pollutosque semel multo Bellona penates</p>
 <p>sanguine perfundit renovataque proelia miscet.</p>
 <p>Circueunt unum Phineus et mille secuti</p>
 <p>Phinea: tela volant hiberna grandine plura</p>
 <p>praeter utrumque latus praeterque et lumen et aures.</p>
 <p n="160">Applicat hic umeros ad magnae saxa columnae,</p>
 <p>tutaque terga gerens adversaque in agmina versus</p>
 <p>sustinet instantes. Instabat parte sinistra</p>
 <p>Chaonius Molpeus, dextra Nabataeus Echemmon.</p>
 <p>Tigris ut auditis diversa valle duorum</p>
 <p n="165">exstimulata fame mugitibus armentorum</p>
 <p>nescit, utro potius ruat, et ruere ardet utroque,</p>
 <p>sic dubius Perseus, dextra laevane feratur,</p>
 <p>Molpea traiecti submovit vulnere cruris,</p>
 <p>contentusque fuga est: neque enim dat tempus Echemmon,</p>
 <p n="170">sed furit et, cupiens saltu dare vulnera collo,</p>
 <p>non circumspectis exactum viribus ensem</p>
 <p>fregit, et extrema percussae parte columnae</p>
 <p>lammina dissiluit dominique in gutture fixa est.</p>
 <p>Non tamen ad letum causas satis illa valentes</p>
 <p n="175">plaga dedit: trepidum Perseus et inermia frustra</p>
 <p>bracchia tendentem Cyllenide confodit harpe.</p>
<milestone n="177" unit="card"/>
<milestone ed="P" unit="para"/> <p>Verum ubi virtutem turbae succumbere vidit,</p>
 <p>auxilium Perseus quoniam sic cogitis ipsi</p>
 <p>dixit ab hoste petam. Vultus avertite vestros,</p>
 <p n="180">siqnis amicus adest! et Gorgonis extulit ora.</p>
 <p>Quaere alium, tua quem moveant miracula dixit</p>
 <p>Thescelus; utque manu iaculum fatale parabat</p>
 <p>mittere, in hoc haesit signum de marmore gestu.</p>
 <p>Proximus huic Ampyx animi plenissima magni</p>
 <p n="185">pectora Lyncidae gladio petit; inque petendo</p>
 <p>dextera deriguit nec citra mota nec ultra est.</p>
 <p>At Nileus, qui se genitum septemplice Nilo</p>
 <p>ementitus erat, clipeo quoque flumina septem</p>
 <p>argento partim, partim caelaverat auro,</p>
 <p n="190">adspice ait, Perseu, nostrae primordia gentis:</p>
 <p>magna feres tacitas solacia mortis ad umbras,</p>
 <p>a tanto cecidisse viro: pars ultima vocis</p>
 <p>in medio suppressa sono est, adapertaque velle</p>
 <p>ora loqui credas, nec sunt ea pervia verbis.</p>
<milestone ed="P" unit="para"/> <p n="195">Increpat hos vitio que animi, non viribus inquit</p>
 <p>Gorgoneis torpetis Eryx: incurrite mecum</p>
 <p>et prosternite humi iuvenem magica arma moventem!</p>
 <p>Incursurus erat: tenuit vestigia tellus,</p>
 <p>inmotusque silex armataque mansit imago.</p>
<milestone ed="P" unit="para"/> <p n="200">Hi tamen ex merito poenas subiere; sed unus</p>
 <p>miles erat Persei, pro quo dum pugnat, Aconteus,</p>
 <p>Gorgone conspecta saxo concrevit oborto.</p>
 <p>Quem ratus Astyages etiamnum vivere, longo</p>
 <p>ense ferit: sonuit tinnitibus ensis acutis.</p>
 <p n="205">Dum stupet Astyages, naturam traxit eandem,</p>
 <p>marmoreoque manet vultus mirantis in ore.</p>
<milestone ed="P" unit="para"/> <p>Nomina longa mora est media de plebe virorum</p>
 <p>dicere: bis centum restabant corpora pugnae,</p>
 <p>Gorgone bis centum riguerunt corpora visa.</p>
<milestone ed="P" unit="para"/> <p n="210">Paenitet iniusti tunc denique Phinea belli.</p>
 <p>Sed quid agat? simulacra videt diversa figuris</p>
 <p>agnoscitque suos et nomine quemque vocatum</p>
 <p>poscit opem, credensque parum sibi proxima tangit</p>
 <p>corpora: marmor erant. Avertitur, atque ita supplex</p>
 <p n="215">confessasque manus obliquaque bracchia tendens,</p>
 <p>vincis ait, Perseu. Remove tua monstra tuaeque</p>
 <p>saxificos vultus, quaecumque ea, tolle Medusae,</p>
 <p>tolle, precor. Non nos odium regnique cupido</p>
 <p>compulit ad bellum: pro coniuge movimus arma.</p>
 <p n="220">Causa fuit meritis melior tua, tempore nostra.</p>
 <p>Non cessisse piget. Nihil, o fortissime, praeter</p>
 <p>hanc animam concede mihi: tua cetera sunto.</p>
<milestone ed="P" unit="para"/> <p>Talia dicenti neque eum, quem voce rogabat</p>
 <p>respicere audenti quod ait, timidissime Phineu,</p>
 <p n="225">et possum tribuisse et magnum est munus inerti,</p>
 <p>(pone metum) tribuam: nullo violabere ferro.</p>
 <p>Quin etiam mansura dabo monimenta per aevum,</p>
 <p>inque domo soceri semper spectabere nostri,</p>
 <p>ut mea se sponsi soletur imagine coniunx?</p>
<milestone ed="P" unit="para"/> <p n="230">Dixit et in partem Phorcynida transtulit illam,</p>
 <p>ad quam se trepido Phineus obverterat ore.</p>
 <p>Tunc quoque conanti sua vertere lumina cervix</p>
 <p>deriguit, saxoque oculorum induruit umor.</p>
 <p>Sed tamen os timidum vultusque in marmore supplex</p>
 <p n="235">submissaeque manus faciesque obnoxia mansit.</p>
<milestone ed="P" unit="para"/> <p>Victor Abantiades patrios cum coniuge muros</p>
 <p>intrat et inmeriti vindex ultorque parentis</p>
 <p>adgreditur Proetum: nam fratre per arma fugato</p>
 <p>Acrisioneas Proetus possederat arces.</p>
 <p n="240">Sed nec ope armorum, nec, quam male ceperat, arce</p>
 <p>torva colubriferi superavit lumina monstri.</p>
<milestone ed="P" unit="para"/> <p>Te tamen, o parvae rector, Polydecta, Seriphi,</p>
 <p>nec iuvenis virtus per tot spectata labores</p>
 <p>nec mala mollierant, sed inexorabile durus</p>
 <p n="245">exerces odium, nec iniqua finis in ira est.</p>
 <p>Detrectas etiam laudem fictamque Medusae</p>
 <p>arguis esse necem. Dabimus tibi pignera ven.</p>
 <p>Parcite luminibus! Perseus ait oraque regis</p>
 <p>ore Medusaeo silicem sine sanguine fecit.</p>
<milestone n="250" unit="card"/>
<milestone ed="Magnus" n="Hippocrene. Pierides." unit="tale"/>
<milestone ed="P" unit="para"/> <p n="250">Hactenus aurigenae comitem Tritonia fratri</p>
 <p>se dedit: inde cava circumdata nube Seriphon</p>
 <p>deserit, a dextra Cythno Gyaroque relictis,</p>
 <p>quaque super pontum via visa brevissima, Thebas</p>
 <p>virgineumque Helicona petit. Quo monte potita</p>
 <p n="255">constitit et doctas sic est adfata sorores:</p>
 <p>Fama novi fontis nostras pervenit ad aures,</p>
 <p>dura Medusaei quem praepetis ungula rupit.</p>
 <p>Is mihi causa viae. Volui mirabile factum</p>
 <p>cernere: vidi ipsum materno sanguine nasci.</p>
<milestone ed="P" unit="para"/> <p n="260">Excipit Uranie: Quaecumque est causa videndi</p>
 <p>has tibi, diva, domos, animo gratissima nostro es.</p>
 <p>Vera tamen fama est, et Pegasus huius origo</p>
 <p>fontis, et ad latices deduxit Pallada sacros.</p>
 <p>Quae mirata diu factas pedis ictibus undas,</p>
 <p n="265">silvarum lucos circumspicit antiquarum</p>
 <p>antraque et innumeris distinctas floribus herbas</p>
 <p>felicesque vocat pariter studioque locoque</p>
 <p>Mnemonidas. <milestone ed="More" n="THE NINE MUSES AND PYRENAEUS" unit="tale"/>Quam sic adfata est una sororum:</p>
<milestone ed="P" unit="para"/> <p>O, nisi te virtus opera ad maiora tulisset,</p>
 <p n="270">in partem ventura chori Tritonia nostri,</p>
 <p>vera refers meritoque probas artesque locumque,</p>
 <p>et gratam sortem, tutae modo simus, habemus.</p>
 <p>Sed (vetitum est adeo sceleri nihil) omnia terrent</p>
 <p>virgineas mentes, dirusque ante ora Pyreneus</p>
 <p n="275">vertitur, et nondum tota me mente recepi.</p>
 <p>Daulida Threicio Phoceaque milite rura</p>
 <p>ceperat ille ferox iniustaque regna tenebat.</p>
 <p>Templa petebamus Parnasia: vidit euntes,</p>
 <p>nostraque fallaci veneratus numina vultu</p>
 <p n="280">Mnemonides (cognorat enim), consistite dixit,</p>
 <p>nec dubitate, precor, tecto grave sidus et imbrem</p>
 <p>(imber erat) vitare meo: subiere minores</p>
 <p>saepe casas superi. Dictis et tempore motae</p>
 <p>adnuimusque viro primasque intravimus aedes.</p>
 <p n="285">Desierant imbres, victoque aquilonibus austro</p>
 <p>fusca repurgato fugiebant nubila caelo.</p>
 <p>Impetus ire fuit: claudit sua tecta Pyreneus</p>
 <p>vimque parat. Quam nos sumptis effugimus alis.</p>
 <p>Ipse secuturo similis stetit arduus arce</p>
 <p n="290">qua que via est vobis, erit et mihi dixit eadem,</p>
 <p>seque iacit vecors e summae culmine turris</p>
 <p>et cadit in vultus, discussisque ossibus oris</p>
 <p>tundit humum moriens scelerato sanguine tinctam.</p>
<milestone ed="More" n="THE NINE MUSES AND THE NINE MAGPIES" unit="tale"/>
<milestone ed="P" unit="para"/> <p>Musa loquebatur: pennae sonuere per auras,</p>
 <p n="295">voxque salutantum ramis veniebat ab altis.</p>
 <p>Suspicit et linguae quaerit tam certa loquentes</p>
 <p>unde sonent hominemque putat Iove nata locutum:</p>
 <p>Ales erat, numeroque novem, sua fata querentes,</p>
 <p>institerant ramis imitantes omnia picae.</p>
<milestone ed="P" unit="para"/> <p n="300">Miranti sic orsa deae dea: Nuper et istae</p>
 <p>auxerunt volucrum victae certamine turbam.</p>
 <p>Pieros has genuit Pellaeis dives in arvis,</p>
 <p>Paeonis Euippe mater fuit. Illa potentem</p>
 <p>Lucinam noviens, noviens paritura, vocavit.</p>
 <p n="305">Intumuit numero stolidarum turba sororum,</p>
 <p>perque tot Haemonias et per tot Achaidas urbes</p>
 <p>huc venit et tali committit proelia voce:</p>
 <p>Desinite indoctum vana dulcedine vulgus</p>
 <p>fallere: nobiscum, siqua est fiducia vobis,</p>
 <p n="310">Thespiades certate deae. Nec voce nec arte</p>
 <p>vincemur, totidemque sumus. Vel cedite victae</p>
 <p>fonte Medusaeo et Hyantea Aganippe,</p>
 <p>vel nos Emathiis ad Paeonas usque nivosos</p>
 <p>cedamus campis. Dirimant certamina nymphae.</p>
 <p n="315">Turpe quidem contendere erat, sed cedere visum</p>
 <p>turpius. Electae iurant per flumina nymphae</p>
 <p>factaque de vivo pressere sedilia saxo.</p>
 <p>Tum sine sorte prior quae se certare professa est,</p>
 <p>bella canit superum, falsoque in honore Gigantas</p>
 <p n="320">ponit et extenuat magnorum facta deorum;</p>
 <p>emissumque ima de sede Typhoea terrae</p>
 <p>caelitibus fecisse metum cunctosque dedisse</p>
 <p>terga fugae, donec fessos Aegyptia tellus</p>
 <p>ceperit et septem discretus in ostia Nilus.</p>
 <p n="325">Huc quoque terrigenam venisse Typhoea narrat</p>
 <p>et se mentitis superos celasse figuris;</p>
 <p>duxque gregis dixit fit Iuppiter; unde recurvis</p>
 <p>nunc quoque formatus Libys est cum cornibus Ammon.</p>
 <p>Delius in corvo, proles Semeleia capro,</p>
 <p n="330">fele soror Phoebi, nivea Saturnia vacca,</p>
 <p>pisce Venus latuit, Cyllenius ibidis alis.</p>
 <p>Hactenus ad citharam vocalia moverat ora:</p>
 <p>poscimur Aonides. Sed forsitan otia non sint,</p>
 <p>nec nostris praebere vacet tibi cantibus aures.</p>
<milestone ed="P" unit="para"/> <p n="335">Ne dubita, vestrumque mihi refer ordine carmen</p>
 <p>Pallas ait nemorisque levi consedit in umbra.</p>
<milestone ed="P" unit="para"/> <p>Musa refert: Dedimus summam certaminis uni.</p>
 <p>Surgit et inmissos hedera conlecta capillos</p>
 <p>Calliope querulas praetemptat pollice chordas,</p>
 <p n="340">atque haec percussis subiungit carmina nervis:</p>
<milestone n="341" unit="card"/>
<milestone ed="Magnus" n="Ceres et Proserpina." unit="tale"/>
 <p>Prima Ceres unco glaebam dimovit aratro,</p>
 <p>prima dedit fruges alimentaque mitia terris,</p>
 <p>prima dedit leges: Cereris sunt omnia munus.</p>
 <p>Illa canenda mihi est. Utinam modo dicere possem</p>
 <p n="345">carmina digna dea: certe dea carmine digna est.</p>
<milestone ed="P" unit="para"/> <p>Vasta giganteis ingesta est insula membris</p>
 <p>Trinacris et magnis subiectum molibus urget</p>
 <p>aetherias ausum sperare Typhoea sedes.</p>
 <p>Nititur ille quidem pugnatque resurgere saepe,</p>
 <p n="350">dextra sed Ausonio manus est subiecta Peloro,</p>
 <p>laeva, Pachyne, tibi, Lilybaeo crura premuntur,</p>
 <p>degravat Aetna caput: sub qua resupinus harenas</p>
 <p>eiectat flammamque ferox vomit ore Typhoeus.</p>
 <p>Saepe remoliri luctatur pondera terrae</p>
 <p n="355">oppidaque et magnos devolvere corpore montes.</p>
 <p>Inde tremit tellus, et rex pavet ipse silentum,</p>
 <p>ne pateat latoque solum retegatur hiatu</p>
 <p>inmissusque dies trepidantes terreat umbras.</p>
<milestone ed="P" unit="para"/> <p>Hanc metuens cladem tenebrosa sede tyrannus</p>
 <p n="360">exierat, curruque atrorum vectus equorum</p>
 <p>ambibat Siculae cautus fundamina terrae.</p>
 <p>Postquam exploratum satis est loca nulla labare,</p>
 <p>depositoque metu, videt hunc Erycina vagantem</p>
 <p>monte suo residens, natumque amplexa volucrem</p>
 <p n="365">arma manusque meae, mea, nate, potentia, dixit,</p>
 <p>illa, quibus superas omnes, cape tela, Cupido,</p>
 <p>inque dei pectus celeres molire sagittas,</p>
 <p>cui triplicis cessit fortuna novissima regni.</p>
 <p>Tu superos ipsumque Iovem tu numina ponti</p>
 <p n="370">victa domas ipsumque, regit qui numina ponti.</p>
 <p>Tartara quid cessant? cur non matrisque tuumque</p>
 <p>imperium profers? agitur pars tertia mundi.</p>
 <p>Et tamen in caelo, quae iam patientia nostra est,</p>
 <p>spernimur, ac mecum vires minuuntur Amoris.</p>
 <p n="375">Pallada nonne vides iaculatricemque Dianam</p>
 <p>abscessisse mihi? Cereris quoque filia virgo,</p>
 <p>si patiemur, erit: nam spes adfectat easdem.</p>
 <p>At tu, pro socio, siqua est ea gratia, regno</p>
 <p>iunge deam patruo. Dixit Venus. Ille pharetram</p>
 <p n="380">solvit et arbitrio matris de mille sagittis</p>
 <p>unam seposuit, sed qua nec acutior ulla</p>
 <p>nec minus incerta est nec quae magis audiat arcus,</p>
 <p>oppositoque genu curvavit flexile cornum</p>
 <p>inque cor hamata percussit harundine Ditem.</p>
<milestone ed="P" unit="para"/> <p n="385">Haud procul Hennaeis lacus est a moenibus altae,</p>
 <p>nomine Pergus, aquae. Non illo plura Caystros</p>
 <p>carmina cycnorum labentibus audit in undis.</p>
 <p>Silva coronat aquas cingens latus omne, suisque</p>
 <p>frondibus ut velo Phoebeos submovet ictus.</p>
 <p n="390">Frigora dant rami, tyrios humus umida flores:</p>
 <p>perpetuum ver est. Quo dum Proserpina luco</p>
 <p>ludit et aut violas aut candida lilia carpit,</p>
 <p>dumque puellari studio calathosque sinumque</p>
 <p>implet et aequales certat superare legendo,</p>
 <p n="395">paene simul visa est dilectaque raptaque Diti:</p>
 <p>usque adeo est properatus amor. Dea territa maesto</p>
 <p>et matrem et comites, sed matrem saepius, ore</p>
 <p>clamat; et, ut summa vestem laniarat ab ora,</p>
 <p>conlecti flores tunicis cecidere remissis.</p>
 <p n="400">Tantaque simplicitas puerilibus adfuit annis,</p>
 <p>haec quoque virgineum movit iactura dolorem.</p>
 <p>Raptor agit currus et nomine quemque vocando</p>
 <p>exhortatur equos, quorum per colla iubasque</p>
 <p>excutit obscura tinctas ferrugine habenas,</p>
 <p n="405">perque lacus altos et olentia sulphure fertur</p>
 <p>stagna Palicorum, rupta fervenu terra,</p>
 <p>et qua Bacchiadae, bimari gens orta Corintho,</p>
 <p>inter inaequales posuerunt moenia portus.</p>
<milestone n="409" unit="card"/>
<milestone ed="P" unit="para"/> <p>Est medium Cyanes et Pisaeae Arethusae,</p>
 <p n="410">quod coit angustis inclusum cornibus aequor.</p>
 <p>Hic fuit, a cuius stagnum quoque nomine dictum est,</p>
 <p>inter Sicelidas Cyane celeberrima nymphas.</p>
 <p>Gurgite quae medio summa tenus exstitit alvo</p>
 <p>agnovitque deam. Nec longius ibitis! inquit,</p>
 <p n="415">non potes invitae Cereris gener esse: roganda,</p>
 <p>non rapienda fuit. Quodsi componere magnis</p>
 <p>parva mihi fas est, et me dilexit Anapis:</p>
 <p>exorata tamen, nec, ut haec, exterrita nupsi.</p>
 <p>Dixit et in partes diversas bracchia tendens</p>
 <p n="420">obstitit. Haud ultra tenuit Saturnius iram,</p>
 <p>terribilesque hortatus equos in gurgitis ima</p>
 <p>contortum valido sceptrum regale lacerto</p>
 <p>condidit. Icta viam tellus in Tartara fecit</p>
 <p>et pronos currus medio cratere recepit.</p>
<milestone ed="P" unit="para"/> <p n="425">At Cyane, raptamque deam contemptaque fontis</p>
 <p>iura sui maerens, inconsolabile vulnus</p>
 <p>mente gerit tacita lacrimisque absumitur omnis,</p>
 <p>et quarum fuerat magnum modo numen, in illas</p>
 <p>ossa pati flexus, ungues posuisse rigorem;</p>
 <p n="430">extenuatur aquas. Molliri membra videres,</p>
 <p>primaque de tota tenuissima quaeque liquescunt,</p>
 <p>caerulei crines digitique et crura pedesque:</p>
 <p>nam brevis in gelidas membris exilibus undas</p>
 <p>transitus est: post haec umeri tergusque latusque</p>
 <p n="435">pectoraque in tenues abeunt evanida rivos.</p>
 <p>Denique pro vivo vitiatas sanguine venas</p>
 <p>lympha subit, restatque nihil, quod prendere possis.</p>
<milestone ed="P" unit="para"/> <p>Interea pavidae nequiquam filia matri</p>
 <p>omnibus est terris, omni quaesita profundo.</p>
 <p n="440">Illam non udis veniens Aurora capillis</p>
 <p>cessantem vidit, non Hesperus. Illa duabus</p>
 <p>flammiferas pinus manibus succendit ab Aetna</p>
 <p>perque pruinosas tulit inrequieta tenebras.</p>
 <p>Rursus ubi alma dies hebetarat sidera, natam</p>
 <p n="445">solis ab occasu solis quaerebat ad ortus.</p>
<milestone ed="P" unit="para"/> <p>Fessa labore sitim conlegerat oraque nulli</p>
 <p>colluerant fontes; cum tectam stramine vidit</p>
 <p>forte casam parvasque fores pulsavit: at inde</p>
 <p>prodit anus divamque videt, lymphamque roganti</p>
 <p n="450">dulce dedit, tosta quod texerat ante polenta.</p>
 <p>Dum bibit illa datum, duri puer oris et audax</p>
 <p>constitit ante deam risitque avidamque vocavit.</p>
 <p>Offensa est neque adhuc epota parte loquentem</p>
 <p>cum liquido mixta perfudit diva polenta.</p>
 <p n="455">Combibit os maculas, et quae modo bracchia gessit,</p>
 <p>crura gerit; cauda est mutatis addita membris;</p>
 <p>inque brevem formam, ne sit vis magna nocendi,</p>
 <p>contrahitur, parvaque minor mensura lacerta est.</p>
 <p>Mirantem flentemque et tangere monstra parantem</p>
 <p n="460">fugit anum latebramque petit; aptumque colori</p>
 <p>nomen habet, variis stellatus corpora guttis.</p>
<milestone ed="P" unit="para"/> <p>Quas dea per terras et quas erraverit undas,</p>
 <p>dicere longa mora est: quaerenti defuit orbis.</p>
 <p>Sicaniam repetit; dumque omnia lustrat eundo,</p>
 <p n="465">venit et ad Cyanen. Ea ni mutata fuisset,</p>
 <p>omnia narrasset: sed et os et lingua volenti</p>
 <p>dicere non aderant, nec quo loqueretur habebat.</p>
 <p>Signa tamen manifesta dedit notamque parenti,</p>
 <p>illo forte loco delapsam in gurgite sacro,</p>
 <p n="470">Persephones zonam summis ostendit in undis.</p>
<milestone ed="P" unit="para"/> <p>Quam simul agnovit, tamquam tunc denique raptam</p>
 <p>scisset, inornatos laniavit diva capillos</p>
 <p>et repetita suis percussit pectora palmis.</p>
 <p>Nescit adhuc, ubi sit: terras tamen increpat omnes</p>
 <p n="475">ingratasque vocat nec frugum munere dignas,</p>
 <p>Trinacriam ante alias, in qua vestigia damni</p>
 <p>repperit. Ergo illic saeva vertentia glaebas</p>
 <p>fregit aratra manu, parilique irata colonos</p>
 <p>ruricolasque boves leto dedit arvaque iussit</p>
 <p n="480">fallere depositum vitiataque semina fecit.</p>
 <p>Fertilitas terrae latum vulgata per orbem</p>
 <p>falsa iacet: primis segetes moriuntur in herbis,</p>
 <p>et modo sol nimius, nimius modo corripit imber</p>
 <p>sideraque ventique nocent, avidaeque volucres</p>
 <p n="485">semina iacta legunt; lolium tribulique fatigant</p>
 <p>triticeas messes et inexpugnabile gramen.</p>
<milestone n="487" unit="card"/>
<milestone ed="P" unit="para"/> <p>Tum caput Eleis Alpheias extulit undis</p>
 <p>rorantesque comas a fronte removit ad aures</p>
 <p>atque ait: O toto quaesitae virginis orbe</p>
 <p n="490">et frugum genetrix, inmensos siste labores</p>
 <p>neve tibi fidae violenta irascere terrae.</p>
 <p>Terra nihil meruit patuitque invita rapinae.</p>
 <p>Nec sum pro patria supplex: huc hospita veni;</p>
 <p>Pisa mihi patria est et ab Elide ducimus ortus;</p>
 <p n="495">Sicaniam peregrina colo, sed gratior omni</p>
 <p>haec mihi terra solo est: hos nunc Arethusa penates,</p>
 <p>hanc habeo sedem: quam tu, mitissima, serva.</p>
 <p>Mota loco cur sim tantique per aequoris undas</p>
 <p>advehar Ortygiam, veniet narratibus hora</p>
 <p n="500">tempestiva meis, cum tu curaque levata</p>
 <p>et vultus melioris eris. Mihi pervia tellus</p>
 <p>praebet iter, subterque imas ablata cavernas</p>
 <p>hic caput attollo desuetaque sidera cerno.</p>
 <p>Ergo dum Stygio sub terris gurgite labor,</p>
 <p n="505">visa tua est oculis illic Proserpina nostris:</p>
 <p>illa quidem tristis neque adhuc interrita vultu,</p>
 <p>sed regina tamen, sed opaci maxima mundi,</p>
 <p>sed tamen inferni pollens matrona tyranni.</p>
<milestone ed="P" unit="para"/> <p>Mater ad auditas stupuit ceu saxea voces</p>
 <p n="510">attonitaeque diu similis fuit. Utque dolore</p>
 <p>pulsa gravi gravis est amentia, curribus oras</p>
 <p>exit in aetherias. Ibi toto nubila vultu</p>
 <p>ante Iovem passis stetit invidiosa capillis</p>
 <p>pro que meo veni supplex tibi, Iuppiter inquit,</p>
 <p n="515">sanguine proque tuo. Si nulla est gratia matris,</p>
 <p>nata patrem moveat, neu sit tibi cura, precamur,</p>
 <p>vilior illius, quod nostro est edita partu.</p>
 <p>En quaesita diu tandem mihi nata reperta est,</p>
 <p>si reperire vocas amittere certius, aut si</p>
 <p n="520">scire, ubi sit, reperire vocas. Quod rapta, feremus,</p>
 <p>dummodo reddat eam: neque enim praedone marito</p>
 <p>filia digna tua est, si iam mea filia non est.</p>
<milestone ed="P" unit="para"/> <p>Iuppiter excepit: Commune est pignus onusque</p>
 <p>nata mihi tecum. Sed si modo nomina rebus</p>
 <p n="525">addere vera placet, non hoc iniuria factum,</p>
 <p>verum amor est; neque erit nobis gener ille pudori,</p>
 <p>tu modo, diva, velis. Ut desint cetera, quantum est</p>
 <p>esse Iovis fratrem!  Quid quod non cetera desunt</p>
 <p>nec cedit nisi sorte mihi? sed tanta cupido</p>
 <p n="530">si tibi discidii est, repetet Proserpina caelum,</p>
 <p>lege tamen certa, si nullos contigit illic</p>
 <p>ore cibos; nam sic Parcarum foedere cautum est.</p>
<milestone ed="P" unit="para"/> <p>Dixerat. At Cereri certum est educere natam.</p>
 <p>Non ita fata sinunt, quoniam ieiunia virgo</p>
 <p n="535">solverat et, cultis dum simplex errat in hortis,</p>
 <p>Poeniceum curva decerpserat arbore pomum</p>
 <p>sumptaque pallenti septem de cortice grana</p>
 <p>presserat ore suo. Solusque ex omnibus illud</p>
 <p>Ascalaphus vidit, quem quondam dicitur Orphne,</p>
 <p n="540">inter Avernales haud ignotissima nymphas,</p>
 <p>ex Acheronte suo silvis peperisse sub atris:</p>
 <p>vidit et indicio reditum crudelis ademit.</p>
 <p>Ingemuit regina Erebi testemque profanam</p>
 <p>fecit avem, sparsumque caput Phlegethontide lympha</p>
 <p n="545">in rostrum et plumas et grandia lumina vertit.</p>
 <p>Ille sibi ablatus fulvis amicitur in alis,</p>
 <p>inque caput crescit, longosque reflectitur ungues</p>
 <p>vixque movet natas per inertia bracchia pennas:</p>
 <p>foedaque fit volucris, venturi nuntia luctus,</p>
 <p n="550">ignavus bubo, dirum mortalibus omen.</p>
<milestone ed="P" unit="para"/> <p>Hic tamen indicio poenam linguaque videri</p>
 <p>commeruisse potest: vobis, Acheloides, unde</p>
 <p>pluma pedesque avium, cum virginis ora geratis?</p>
 <p>an quia, cum legeret vernos Proserpina flores,</p>
 <p n="555">in comitum numero, doctae Sirenes, eratis?</p>
 <p>Quam postquam toto frustra quaesistis in orbe,</p>
 <p>protinus, ut vestram sentirent aequora curam,</p>
 <p>posse super fluctus alarum insistere remis</p>
 <p>optastis, facilesque deos habuistis et artus</p>
 <p n="560">vidistis vestros subitis flavescere pennis.</p>
 <p>Ne tamen ille canor mulcendas natus ad aures</p>
 <p>tantaque dos oris linguae deperderet usum,</p>
 <p>virginei vultus et vox humana remansit.</p>
<milestone ed="P" unit="para"/> <p>At medius fratrisque sui maestaeque sororis</p>
 <p n="565">Iuppiter ex aequo volventem dividit annum.</p>
 <p>Nunc dea, regnorum numen commune duorum,</p>
 <p>cum matre est totidem, totidem cum coniuge menses.</p>
 <p>Vertitur extemplo facies et mentis et oris:</p>
 <p>nam modo quae poterat Diti quoque maesta videri,</p>
 <p n="570">laeta deae frons est, ut sol, qui tectus aquosis</p>
 <p>nubibus ante fuit, victis e nubibus exit.</p>
<milestone n="572" unit="card"/>
<milestone ed="Magnus" n="Arethusa." unit="tale"/>
<milestone ed="P" unit="para"/> <p>Exigit alma Ceres, nata secura recepta,</p>
 <p>quae tibi causa fugae, cur sis, Arethusa, sacer fons.</p>
 <p>Conticuere undae: quarum dea sustulit alto</p>
 <p n="575">fonte caput viridesque manu siccata capillos</p>
 <p>fluminis Elei veteres narravit amores.</p>
<milestone ed="P" unit="para"/> <p>Pars ego nympharum quae sunt in Achaide dixit,</p>
 <p>una fui, nec me studiosius altera saltus</p>
 <p>legit nec posuit studiosius altera casses.</p>
 <p n="580">Sed quamvis formae numquam mihi fama petita est,</p>
 <p>quamvis fortis eram, formosae nomen habebam.</p>
 <p>Nec mea me facies nimium laudata iuvabat,</p>
 <p>quaque aliae gaudere solent, ego rustica dote</p>
 <p>corporis erubui, crimenque placere putavi.</p>
 <p n="585">Lassa revertebar (memini) Stymphalide silva:</p>
 <p>aestus erat, magnumque labor geminaverat aestum.</p>
 <p>Invenio sine vertice aquas, sine murmure euntes,</p>
 <p>perspicuas ad humum, per quas numerabilis alte</p>
 <p>calculus omnis erat, quas tu vix ire putares.</p>
 <p n="590">Cana salicta dabant nutritaque populus unda</p>
 <p>sponte sua natas ripis declivibus umbras.</p>
 <p>Accessi primumque pedis vestigia tinxi,</p>
 <p>poplite deinde tenus: neque eo contenta, recingor</p>
 <p>molliaque impono salici velamina curvae</p>
 <p n="595">nudaque mergor aquis. Quas dum ferioque trahoque</p>
 <p>mille modis labens excussaque bracchia iacto,</p>
 <p>nescio quod medio sensi sub gurgite murmur</p>
 <p>territaque insisto propioris margine ripae.</p>
 <p>Quo properas, Arethusa? suis Alpheus ab undis,</p>
 <p n="600">quo properas? iterum rauco mihi dixerat ore.</p>
 <p>Sicut eram, fugio sine vestibus: altera vestes</p>
 <p>ripa meas habuit. Tanto magis instat et ardet,</p>
 <p>et quia nuda fui, sum visa paratior illi.</p>
 <p>Sic ego currebam, sic me ferus ille premebat,</p>
 <p n="605">ut fugere accipitrem penna trepidante columbae,</p>
 <p>ut solet accipiter trepidas urgere columbas.</p>
 <p>Usque sub Orchomenon Psophidaque Cyllenenque</p>
 <p>Maenaliosque sinus gelidumque Erymanthon et Elin</p>
 <p>currere sustinui; nec me velocior ille.</p>
 <p n="610">Sed tolerare diu cursus ego, viribus impar,</p>
 <p>non poteram: longi patiens erat ille laboris.</p>
 <p>Per tamen et campos, per opertos arbore montes,</p>
 <p>saxa quoque et rupes et qua via nulla, cucurri.</p>
 <p>Sol erat a tergo: vidi praecedere longam</p>
 <p n="615">ante pedes umbram, nisi si timor illa videbat;</p>
 <p>sed certe sonitusque pedum terrebat et ingens</p>
 <p>crinales vittas adflabat anhelitus oris.</p>
 <p>Fessa labore fugae fer opem, deprendimur inquam,</p>
 <p>armigerae, Diana, tuae, cui saepe dedisti</p>
 <p n="620">ferre tuos arcus inclusaque tela pharetra.</p>
 <p>Mota dea est spissisque ferens e nubibus unam</p>
 <p>me super iniecit. Lustrat caligine tectam</p>
 <p>amnis et ignarus circum cava nubila quaerit.</p>
 <p>Bisque locum, quo me dea texerat inscius ambit</p>
 <p n="625">et bis io Arethusa io Arethusa! vocavit.</p>
 <p>Quid mihi tunc animi miserae fuit? anne quod agnae est,</p>
 <p>siqua lupos audit circum stabula alta frementes,</p>
 <p>aut lepori, qui vepre latens hostilia cernit</p>
 <p>ora canum nullosque audet dare corpore motus?</p>
 <p n="630">Non tamen abscedit: neque enim vestigia cernit</p>
 <p>longius ulla pedum: servat nubemque locumque.</p>
 <p>Occupat obsessos sudor mihi frigidus artus,</p>
 <p>caeruleaeque cadunt toto de corpore guttae,</p>
 <p>quaque pedem movi, manat lacus, eque capillis</p>
 <p n="635">ros cadit, et citius, quam nunc tibi facta renarro,</p>
 <p>in latices mutor. Sed enim cognoscit amatas</p>
 <p>amnis aquas, positoque viri, quod sumpserat, ore</p>
 <p>vertitur in proprias, ut se mihi misceat, undas.</p>
 <p>Delia rupit humum; caecisque ego mersa cavernis</p>
 <p n="640">advehor Ortygiam, quae me cognomine divae</p>
 <p>grata meae superas eduxit prima sub auras.</p>
<milestone ed="More" n="CALLIOPE SINGS OF TRIPTOLEMUS AND LYNCUS" unit="tale"/>
<milestone ed="P" unit="para"/> <p>Hac Arethusa tenus. Geminos dea fertilis angues</p>
 <p>curribus admovit frenisque coercuit ora</p>
 <p>et medium caeli terraeque per aera vecta est</p>
 <p n="645">atque levem currum Tritonida misit in urbem</p>
 <p>Triptolemo; partimque rudi data semina iussit</p>
 <p>spargere humo, partim post tempora longa recultae.</p>
 <p>Iam super Europen sublimis et Asida terram</p>
 <p>vectus erat iuvenis; Scythicas advertitur oras.</p>
 <p n="650">Rex ibi Lyncus erat: regis subit ille penates.</p>
 <p>Qua veniat, causamque viae nomenque rogatus</p>
 <p>et patriam, patria est clarae mihi dixit Athenae,</p>
 <p>Triptolemus nomen. Veni nec puppe per undas,</p>
 <p>nec pede per terras: patuit mihi pervius aether.</p>
 <p n="655">Dona fero Cereris latos quae sparsa per agros</p>
 <p>frugiferas messes alimentaque mitia reddant.</p>
<milestone ed="P" unit="para"/> <p>Barbarus invidit; tantique ut muneris auctor</p>
 <p>ipse sit, hospitio recipit somnoque gravatum</p>
 <p>adgreditur ferro. Conantem figere pectus</p>
 <p n="660">lynca Ceres fecit rursusque per aera iussit</p>
 <p>Mopsopium iuvenem sacros agitare iugales.</p>
<milestone ed="More" n="THE NINE OPPONENTS OF THE NINE MUSES CHANGED TO MAGPIES" unit="tale"/>
<milestone ed="P" unit="para"/> <p>Finierat doctos e nobis maxima cantus.</p>
 <p>At nymphae vicisse deas Helicona colentes</p>
 <p>concordi dixere sono. Convicia victae</p>
 <p n="665">cum iacerent, quoniam dixit certamine vobis</p>
 <p>supplicium meruisse parum est maledictaque culpae</p>
 <p>additis et non est patientia libera nobis,</p>
 <p>ibimus in poenas et, qua vocat ira, sequemur.</p>
<milestone ed="P" unit="para"/> <p>Rident Emathides spernuntque minantia verba:</p>
 <p n="670">conataeque loqui et magno clamore protervas</p>
 <p>intentare manus, pennas exire per ungues</p>
 <p>adspexere suos, operiri bracchia plumis;</p>
 <p>alteraque alterius rigido concrescere rostro</p>
 <p>ora videt volucresque novas accedere silvis.</p>
 <p n="675">Dumque volunt plangi, per bracchia mota levatae</p>
 <p>aere pendebant, nemorum convicia, picae.</p>
<milestone ed="P" unit="para"/> <p>Nunc quoque in alitibus facundia prisca remansit</p>
 <p>raucaque garrulitas studiumque inmane loquendi.</p>
</div1>
<div1 type="Book" n="6">
<milestone n="1" unit="card"/>
<milestone ed="Magnus" n="Pallas et Arachne." unit="tale"/>
<milestone ed="P" unit="para"/> <p>Praebuerat dictis Tritonia talibus aures</p>
 <p>carminaque Aonidum iustamque probaverat iram.</p>
 <p>Tum secum laudare parum est; laudemur et ipsae</p>
 <p>numina nec sperni sine poena nostra sinamus</p>
 <p n="5">Maeoniaeque animum fatis intendit Arachnes,</p>
 <p>quam sibi lanificae non cedere laudibus artis</p>
 <p>audierat. Non illa loco neque origine gentis</p>
 <p>clara, sed arte fuit. Pater huic Colophonius Idmon</p>
 <p>Phocaico bibulas tingebat murice lanas.</p>
 <p n="10">Occiderat mater; sed et haec de plebe suoque</p>
 <p>aequa viro fuerat. Lydas tamen illa per urbes</p>
 <p>quaesierat studio nomen memorabile, quamvis</p>
 <p>orta domo parva parvis habitabat Hypaepis.</p>
 <p>Huius ut adspicerent opus admirabile, saepe</p>
 <p n="15">deseruere sui nymphae vineta Timoli,</p>
 <p>deseruere suas nymphae Pactolides undas.</p>
 <p>Nec factas solum vestes spectare iuvabat;</p>
 <p>tum quoque, cum fierent: tantus decor adfuit arti.</p>
 <p>Sive rudem primos lanam glomerabat in orbes,</p>
 <p n="20">seu digitis subigebat opus repetitaque longo</p>
 <p>vellera mollibat nebulas aequantia tractu,</p>
 <p>sive levi teretem versabat pollice fusum,</p>
 <p>seu pingebat acu, scires a Pallade doctam.</p>
 <p>Quod tamen ipsa negat, tantaque offensa magistra</p>
 <p n="25">certet ait mecum: nihil est, quod victa recusem.</p>
<milestone ed="P" unit="para"/> <p>Pallas anum simulat falsosque in tempora canos</p>
 <p>addit et infirmos, baculo quos sustinet, artus.</p>
 <p>Tum sic orsa loqui: Non omnia grandior aetas,</p>
 <p>quae fugiamus, habet: seris venit usus ab annis.</p>
 <p n="30">Consilium ne sperne meum. Tibi fama petatur</p>
 <p>inter mortales faciendae maxima lanae:</p>
 <p>cede deae veniamque tuis, temeraria, dictis</p>
 <p>supplice voce roga: veniam dabit illa roganti.</p>
<milestone ed="P" unit="para"/> <p>Adspicit hanc torvis inceptaque fila relinquit,</p>
 <p n="35">vixque manum retinens confessaque vultibus iram</p>
 <p>talibus obscuram resecuta est Pallada dictis:</p>
 <p>Mentis inops longaque venis confecta senecta.</p>
 <p>Et nimium vixisse diu nocet. Audiat istas,</p>
 <p>siqua tibi nurus est, siqua est tibi filia, voces.</p>
 <p n="40">Consilii satis est in me mihi. Neve monendo</p>
 <p>profecisse putes, eadem est sententia nobis.</p>
 <p>Cur non ipsa venit? cur haec certamina vitat?</p>
 <p>Tum dea venit ait, formamque removit anilem</p>
 <p>Palladaque exhibuit. Venerantur numina nymphae</p>
 <p n="45">Mygdonidesque nurus: sola est non territa virgo.</p>
 <p>Sed tamen erubuit, subitusque invita notavit</p>
 <p>ora rubor rursusque evanuit, ut solet aer</p>
 <p>purpureus fieri, cum primum aurora movetur,</p>
 <p>et breve post tempus candescere solis ab ortu.</p>
 <p n="50">Perstat in incepto stolidaeque cupidine palmae</p>
 <p>in sua fata ruit: neque enim Iove nata recusat,</p>
 <p>nec monet ulterius, nec iam certamina differt.</p>
<milestone ed="P" unit="para"/> <p>Haud mora, constituunt diversis partibus ambae</p>
 <p>et gracili geminas intendunt stamine telas</p>
 <p n="55">(tela iugo iuncta est, stamen secernit harundo);</p>
 <p>inseritur medium radiis subtemen acutis,</p>
 <p>quod digiti expediunt, atque inter stamina ductum</p>
 <p>percusso paviunt insecti pectine dentes.</p>
 <p>Utraque festinant cinctaeque ad pectora vestes</p>
 <p n="60">bracchia docta movent, studio fallente laborem.</p>
 <p>Illic et Tyrium quae purpura sensit aenum</p>
 <p>texitur et tenues parvi discriminis umbrae,</p>
 <p>qualis ab imbre solet percussis solibus arcus</p>
 <p>inficere ingenti longum curvamine caelum:</p>
 <p n="65">in quo diversi niteant cum mille colores,</p>
 <p>transitus ipse tamen spectantia lumina fallit;</p>
 <p>usque adeo quod tangit idem est, tamen ultima distant.</p>
 <p>Illic et lentum filis inmittitur aurum</p>
 <p>et vetus in tela deducitur argumentum.</p>
<milestone ed="P" unit="para"/> <p n="70">Cecropia Pallas scopulum Mavortis in arce</p>
 <p>pingit et antiquam de terrae nomine litem.</p>
<milestone ed="P" unit="para"/> <p>Bis sex caelestes medio Iove sedibus altis</p>
 <p>augusta gravitate sedent. Sua quemque deorum</p>
 <p>inscribit facies: Iovis est regalis imago.</p>
 <p n="75">Stare deum pelagi longoque ferire tridente</p>
 <p>aspera saxa facit, medioque e vulnere saxi</p>
 <p>exsiluisse fretum, quo pignore vindicet urbem;</p>
 <p>at sibi dat clipeum, dat acutae cuspidis hastam,</p>
 <p>dat galeam capiti, defenditur aegide pectus,</p>
 <p n="80">percussamque sua simulat de cuspide terram</p>
 <p>edere cum bacis fetum canentis olivae</p>
 <p>mirarique deos: operis Victoria finis.</p>
 <p>Ut tamen exemplis intellegat aemula laudis,</p>
 <p>quod pretium speret pro tam furialibus ausis,</p>
 <p n="85">quattuor in partes certamina quattuor addit,</p>
 <p>clara colore suo, brevibus distincta sigillis.</p>
<milestone n="87" unit="card"/>
<milestone ed="P" unit="para"/> <p>Threiciam Rhodopen habet angulus unus et Haemum</p>
 <p>(nunc gelidi montes, mortalia corpora quondam !),</p>
 <p>nomina summorum sibi qui tribuere deorum.</p>
 <p n="90">Altera Pygmaeae fatum miserabile matris</p>
 <p>pars habet: hanc Iuno victam certamine iussit</p>
 <p>esse gruem populisque suis indicere bella.</p>
 <p>Pinxit et Antigonen ausam contendere quondam</p>
 <p>cum magni consorte Iovis, quam regia Iuno</p>
 <p n="95">in volucrem vertit; nec profuit Ilion illi</p>
 <p>Laomedonve pater, sumptis quin candida pennis</p>
 <p>ipsa sibi plaudat crepitante ciconia rostro.</p>
 <p>Qui superest solus, Cinyran habet angulus orbum;</p>
 <p>isque gradus templi, natarum membra suarum,</p>
 <p n="100">amplectens saxoque iacens lacrimare videtur.</p>
 <p>Circuit extremas oleis pacalibus oras:</p>
 <p>is modus est, operisque sua facit arbore finem.</p>
<milestone ed="P" unit="para"/> <p>Maeonis elusam designat imagine tauri</p>
 <p>Europam: verum taurum, freta vera putares.</p>
 <p n="105">Ipsa videbatur terras spectare relictas</p>
 <p>et comites clamare suas tactumque vereri</p>
 <p>adsilientis aquae timidasque reducere plantas.</p>
 <p>Fecit et Asterien aquila luctante teneri,</p>
 <p>fecit olorinis Ledam recubare sub alis;</p>
 <p n="110">addidit, ut satyri celatus imagine pulchram</p>
 <p>Iuppiter implerit gemino Nycteida fetu,</p>
 <p>Amphitryon fuerit, cum te, Tirynthia, cepit,</p>
 <p>aureus ut Danaen, Asopida luserit ignis,</p>
 <p>Mnemosynen pastor, varius Deoida serpens.</p>
 <p n="115">Te quoque mutatum torvo, Neptune, iuvenco</p>
 <p>virgine in Aeolia posuit. Tu visus Enipeus</p>
 <p>gignis Aloidas, aries Bisaltida fallis;</p>
 <p>et te flava comas frugum mitissima mater</p>
 <p>sensit equum, sensit volucrem crinita colubris</p>
 <p n="120">mater equi volucris, sensit delphina Melantho.</p>
 <p>Omnibus his faciemque suam faciemque locorum</p>
 <p>reddidit. Est illic agrestis imagine Phoebus,</p>
 <p>utque modo accipitris pennas, modo terga leonis</p>
 <p>gesserit, ut pastor Macareida luserit Issen;</p>
 <p n="125">Liber ut Erigonen falsa deceperit uva,</p>
 <p>ut Saturnus equo geminum Chirona crearit.</p>
 <p>Ultima pars telae, tenui circumdata limbo,</p>
 <p>nexilibus flores hederis habet intertextos.</p>
<milestone ed="P" unit="para"/> <p>Non illud Pallas, non illud carpere Livor</p>
 <p n="130">possit opus. Doluit successu flava virago</p>
 <p>et rupit pictas, caelestia crimina, vestes.</p>
 <p>Utque Cytoriaco radium de monte tenebat,</p>
 <p>ter quater Idmoniae frontem percussit Arachnes.</p>
<milestone ed="P" unit="para"/> <p>Non tulit infelix laqueoque animosa ligavit</p>
 <p n="135">guttura. Pendentem Pallas miserata levavit</p>
 <p>atque ita vive quidem, pende tamen, improba dixit:</p>
 <p>lexque eadem poenae, ne sis secura futuri,</p>
 <p>dicta tuo generi serisque nepotibus esto.</p>
 <p>Post ea discedens sucis Hecateidos herbae</p>
 <p n="140">sparsit; et extemplo tristi medicamine tactae</p>
 <p>defluxere comae, cum quis et naris et aures,</p>
 <p>fitque caput minimum, toto quoque corpore parva est:</p>
 <p>in latere exiles digiti pro cruribus haerent,</p>
 <p>cetera venter habet: de quo tamen illa remittit</p>
 <p n="145">stamen et antiquas exercet aranea telas.</p>
<milestone n="146" unit="card"/>
<milestone ed="Magnus" n="Niobe." unit="tale"/>
<milestone ed="P" unit="para"/> <p>Lydia tota fremit, Phrygiaeque per oppida facti</p>
 <p>rumor it et magnum sermonibus occupat orbem.</p>
 <p>Ante suos Niobe thalamos cognoverat illam,</p>
 <p>tum cum Maeoniam virgo Sipylumque colebat;</p>
 <p n="150">nec tamen admonita est poena popularis Arachnes</p>
 <p>cedere caelitibus verbisque minoribus uti.</p>
 <p>Multa dabant animos: sed enim nec coniugis artes</p>
 <p>nec genus amborum magnique potentia regni</p>
 <p>sic placuere illi, quamvis ea cuncta placerent,</p>
 <p n="155">ut sua progenies; et felicissima matrum</p>
 <p>dicta foret Niobe, si non sibi visa fuisset.</p>
 <p>Nam sata Tiresia venturi praescia Manto</p>
 <p>per medias fuerat divino concita motu</p>
 <p>vaticinata vias: Ismenides, ite frequentes</p>
 <p n="160">et date Latonae Latonigenisque duobus</p>
 <p>cum prece tura pia lauroque innectite crinem.</p>
 <p>Ore meo Latona iubet. Paretur, et omnes</p>
 <p>Thebaides iussis sua tempora frondibus ornant</p>
 <p>turaque dant sanctis et verba precantia flammis.</p>
<milestone ed="P" unit="para"/> <p n="165">Ecce venit comitum Niobe celeberrima turba,</p>
 <p>vestibus intexto Phrygiis spectabilis auro,</p>
 <p>et, quantum ira sinit, formosa: movensque decoro</p>
 <p>cum capite inmissos umerum per utrumque capillos</p>
 <p>constitit; utque oculos circumtulit alta superbos,</p>
 <p n="170">quis furor, auditos inquit praeponere visis</p>
 <p>caelestes? aut cur colitur Latona per aras,</p>
 <p>numen adhuc sine ture meum est? mihi Tantalus auctor,</p>
 <p>cui licuit soli superorum tangere mensas,</p>
 <p>Pleiadum soror est genetrix mea, maximus Atlas</p>
 <p n="175">est avus, aetherium qui fert cervicibus axem;</p>
 <p>Iuppiter alter avus socero quoque glorior illo.</p>
 <p>Me gentes metuunt Phrygiae, me regia Cadmi</p>
 <p>sub domina est, fidibusque mei commissa mariti</p>
 <p>moenia cum populis a meque viroque reguntur.</p>
 <p n="180">In quamcumque domus adverti lumina partem,</p>
 <p>inmensae spectantur opes. Accedit eodem</p>
 <p>digna dea facies. Huc natas adice septem</p>
 <p>et totidem iuvenes et mox generosque nurusque.</p>
 <p>Quaerite nunc, habeat quam nostra superbia causam,</p>
 <p n="185">nescio quoque audete satam Titanida Coeo</p>
 <p>Latonam praeferre mihi, cui maxima quondam</p>
 <p>exiguam sedem pariturae terra negavit.</p>
 <p>Nec caelo nec humo nec aquis dea vestra recepta est:</p>
 <p>exsul erat mundi, donec miserata vagantem</p>
 <p n="190">hospita tu terris erras, ego dixit in undis</p>
 <p>instabilemque locum Delos dedit. Illa duorum</p>
 <p>facta parens: uteri pars haec est septima nostri.</p>
 <p>Sum felix: quis enim neget hoc? felixque manebo:</p>
 <p>hoc quoque quis dubitet? tutam me copia fecit,</p>
 <p n="195">Maior sum, quam cui possit Fortuna nocere,</p>
 <p>multaque ut eripiat, multo mihi plura relinquet.</p>
 <p>Excessere metum mea iam bona. Fingite demi</p>
 <p>huic aliquid populo natorum posse meorum,</p>
 <p>non tamen ad numerum redigar spoliata duorum,</p>
 <p n="200">Latonae turbam: qua quantum distat ab orba?</p>
 <p>Ite, satis, propere ite, sacri est laurumque capillis</p>
 <p>ponite. Deponunt et sacra infecta relinquunt,</p>
 <p>quodque licet tacito venerantur murmure numen.</p>
<milestone ed="P" unit="para"/> <p>Indignata dea est summoque in vertice Cynthi</p>
 <p n="205">talibus est dictis gemina cum prole locuta:</p>
 <p>En ego vestra parens, vobis animosa creatis,</p>
 <p>et nisi Iunoni nulli cessura dearum,</p>
 <p>an dea sim dubitor perque omnia saecula cultis</p>
 <p>arceor, o nati, nisi vos succurritis, aris.</p>
 <p n="210">Nec dolor hic solus: diro convicia facto</p>
 <p>Tantalis adiecit vosque est postponere natis</p>
 <p>ausa suis, et me, quod in ipsam reccidat, orbam,</p>
 <p>dixit et exhibuit linguam scelerata paternam.</p>
 <p>Adiectura preces erat his Latona relatis:</p>
 <p n="215">desine! Phoebus ait: poenae mora longa querella est.</p>
 <p>Dixit idem Phoebe: celerique per aera lapsu</p>
 <p>contigerant tecti Calmeida nubibus arcem.</p>
<milestone n="218" unit="card"/>
<milestone ed="P" unit="para"/> <p>Planus erat lateque patens prope moenia campus,</p>
 <p>adsiduis pulsatus equis, ubi turba rotarum</p>
 <p n="220">duraque mollierat subiectas ungula glaebas.</p>
 <p>Pars ibi de septem genitis Amphione fortes</p>
 <p>conscendunt in equos Tyrioque rubentia suco</p>
 <p>terga premunt auroque graves moderantur habenas.</p>
 <p>E quibus Ismenus, qui matri sarcina quondam</p>
 <p n="225">prima suae fuerat, dum certum flectit in orbem</p>
 <p>quadrupedis cursus spumantiaque ora coercet,</p>
 <p>ei mihi! conclamat medioque in pectore fixa</p>
 <p>tela gerit, frenisque manu moriente remissis</p>
 <p>in latus a dextro paulatim defluit armo.</p>
 <p n="230">Proximus, audito sonitu per inane pharetrae,</p>
 <p>frena dabat Sipylus, veluti cum praescius imbris</p>
 <p>nube fugit visa pendentiaque undique rector</p>
 <p>carbasa deducit, ne qua levis effluat aura.</p>
 <p>Frena tamen dantem non evitabile telum</p>
 <p n="235">consequitur; summaque tremens cervice sagitta</p>
 <p>haesit, et exstabat nudum de gutture ferrum.</p>
 <p>Ille, ut erat, pronus per crura admissa iubasque</p>
 <p>volvitur et calido tellurem sanguine foedat.</p>
 <p>Phaedimus infelix et aviti nominis heres</p>
 <p n="240">Tantalus, ut solito finem imposuere labori,</p>
 <p>transierant ad opus nitidae iuvenale palaestrae;</p>
 <p>et iam contulerant arto luctantia nexu</p>
 <p>pectora pectoribus, cum tento concita nervo,</p>
 <p>sicut erant iuncti, traiecit utrumque sagitta.</p>
 <p n="245">Ingemuere simul, simul incurvata dolore</p>
 <p>membra solo posuere, simul suprema iacentes</p>
 <p>lumina versarunt, animam simul exhalarunt.</p>
 <p>Adspicit Alphenor laniataque pectora plangens</p>
 <p>advolat, ut gelidos complexibus adlevet artus,</p>
 <p n="250">inque pio cadit officio: nam Delius illi</p>
 <p>intima fatifero rupit praecordia ferro.</p>
 <p>Quod simul eductum est, pars est pulmonis in hamis</p>
 <p>eruta cumque anima cruor est effusus in auras.</p>
 <p>At non intonsum simplex Damasichthona vulnus </p>
 <p n="255">adficit. Ictus erat qua crus esse incipit et qua</p>
 <p>mollia nervosus facit internodia poples.</p>
 <p>Dumque manu temptat trahere exitiabile telum,</p>
 <p>altera per iugulum pennis tenus acta sagitta est.</p>
 <p>Expulit hanc sanguis, seque eiaculatus in altum</p>
 <p n="260">emicat et longe terebrata prosilit aura.</p>
 <p>Ultimus Ilioneus non profectura precando</p>
 <p>bracchia sustulerat, di que o communiter omnes,</p>
 <p>dixerat ignarus non omnes esse rogandos</p>
 <p>parcite. Motus erat, cum iam revocabile telum</p>
 <p n="265">non fuit, arquitenens. Minimo tamen occidit ille</p>
 <p>vulnere, non alte percusso corde sagitta.</p>
<milestone ed="P" unit="para"/> <p>Fama mali populique dolor lacrimaeque suorum</p>
 <p>tam subitae matrem certam fecere ruinae,</p>
 <p>mirantem potuisse, irascentemque, quod ausi</p>
 <p n="270">hoc essent superi, quod tantum iuris haberent.</p>
 <p>Nam pater Amphion ferro per pectus adacto</p>
 <p>finierat moriens pariter cum luce dolorem.</p>
 <p>Heu quantum haec Niobe Niobe distabat ab illa,</p>
 <p>quae modo Latois populum submoverat aris</p>
 <p n="275">et mediam tulerat gressus resupina per urbem,</p>
 <p>invidiosa suis, at nunc miseranda vel hosti.</p>
 <p>Corporibus gelidis incumbit et ordine nullo</p>
 <p>oscula dispensat natos suprema per omnes.</p>
 <p>A quibus ad caelum liventia bracchia tollens</p>
 <p n="280">pascere, crudelis, nostro, Latona, dolore,</p>
 <p>pascere ait satiaque meo tua pectora luctu:</p>
 <p>Corque ferum satia dixit, per funera septem</p>
 <p>efferor. Exsulta victrixque inimica triumpha.</p>
 <p>Cur autem victrix? miserae mihi plura supersunt,</p>
 <p n="285">quam tibi felici: post tot quoque funera vinco.</p>
<milestone ed="P" unit="para"/> <p>Dixerat, et sonuit contento nervus ab arcu.</p>
 <p>Qui praeter Nioben unam conterruit omnes:</p>
 <p>illa malo est audax. Stabant cum vestibus atris</p>
 <p>ante toros fratrum demisso crine sorores.</p>
 <p n="290">E quibus una trahens haerentia viscere tela</p>
 <p>imposito fratri moribunda relanguit ore:</p>
 <p>altera solari miseram conata parentem</p>
 <p>conticuit subito duplicataque vulnere tota est.</p>
 <p>oraque compressit, nisi postquam spiritus ibat.</p>
 <p n="295">Haec frustra fugiens collabitur, illa sorori</p>
 <p>inmoritur, latet haec, illam trepidare videres.</p>
 <p>Sexque datis leto diversaque vulnera passis</p>
 <p>ultima restabat. Quam toto corpore mater,</p>
 <p>tota veste tegens unam minimamque relinque</p>
 <p n="300">de multis minimam posco clamavit et unam.</p>
 <p>Dumque rogat, pro qua rogat, occidit. Orba resedit</p>
 <p>exanimes inter natos natasque virumque,</p>
 <p>deriguitque malis. Nullos movet aura capillos,</p>
 <p>in vultu color est sine sanguine, lumina maestis</p>
 <p n="305">stant inmota genis, nihil est in imagine vivum.</p>
 <p>Ipsa quoque interius cum duro lingua palato</p>
 <p>congelat, et venae desistunt posse moveri;</p>
 <p>nec flecti cervix nec bracchia reddere motus</p>
 <p>nec pes ire potest; intra quoque viscera saxum est.</p>
 <p n="310">Flet tamen. Et validi circumdata turbine venti</p>
 <p>in patriam rapta est. Ibi fixa cacumine montis</p>
 <p>liquitur, et lacrimas etiam nunc marmora manant.</p>
<milestone n="313" unit="card"/>
<milestone ed="Magnus" n="Agrestes Lycii." unit="tale"/>
<milestone ed="P" unit="para"/> <p>Tum vero cuncti manifestam numinis iram</p>
 <p>femina virque timent cultuque impensius omnes</p>
 <p n="315">magna gemelliparae venerantur numina divae,</p>
 <p>utque fit, a facto propiore priora renarrant.</p>
<milestone ed="P" unit="para"/> <p>E quibus unus ait: Lyciae quoque fertilis agris</p>
 <p>non impune deam veteres sprevere coloni.</p>
 <p>Res obscura quidem est ignobilitate virorum,</p>
 <p n="320">mira tamen. Vidi praesens stagnumque locumque</p>
 <p>prodigio notum. Nam me iam grandior aevo</p>
 <p>impatiensque viae genitor deducere lectos</p>
 <p>iusserat inde boves gentisque illius eunti</p>
 <p>ipse ducem dederat. Cum quo dum pascua lustro,</p>
 <p n="325">ecce lacu medio sacrorum nigra favilla</p>
 <p>ara vetus stabat tremulis circumdata cannis.</p>
 <p>Restitit et pavido faveas mihi murmure dixit</p>
 <p>dux meus; et simili faveas ego murmure dixi.</p>
 <p>Naiadum Faunine foret tamen ara rogabam</p>
 <p n="330">indigenaeve dei, cum talia rettulit hospes:</p>
<milestone ed="P" unit="para"/> <p>Non hac, o iuvenis, montanum numen in ara est:</p>
 <p>illa suam vocat hanc, cui quondam regia coniunx</p>
 <p>orbem interdixit, quam vix erratica Delos</p>
 <p>orantem accepit, tum cum levis insula nabat.</p>
 <p n="335">Illic incumbens cum Palladis arbore palmae</p>
 <p>edidit invita geminos Latona noverca.</p>
 <p>Hinc quoque Iunonem fugisse puerpera fertur</p>
 <p>inque suo portasse sinu, duo numina, natos.</p>
 <p>Iamque Chimaeriferae, cum sol gravis ureret arva,</p>
 <p n="340">finibus in Lyciae longo dea fessa labore</p>
 <p>sidereo siccata sitim conlegit ab aestu,</p>
 <p>uberaque ebiberant avidi lactantia nati.</p>
 <p>Forte lacum mediocris aquae prospexit in imis</p>
 <p>vallibus; agrestes illic fruticosa legebant</p>
 <p n="345">vimina cum iuncis gratamque paludibus ulvam.</p>
 <p>Accessit positoque genu Titania terram</p>
 <p>pressit, ut hauriret gelidos potura liquores.</p>
 <p>Rustica turba vetat. Dea sic adfata vetantes:</p>
 <p>Quid prohibetis aquis? usus communis aquarum est.</p>
 <p n="350">Nec solem proprium natura nec aera fecit</p>
 <p>nec tenues undas: ad publica munera veni.</p>
 <p>Quae tamen ut detis, supplex peto. Non ego nostros</p>
 <p>abluere hic artus lassataque membra parabam,</p>
 <p>sed relevare sitim. Caret os umore loquentis</p>
 <p n="355">et fauces arent, vixque est via vocis in illis.</p>
 <p>Haustus aquae mihi nectar erit, vitamque fatebor</p>
 <p>accepisse simul: vitam dederitis in unda.</p>
 <p>Hi quoque vos moveant, qui nostro bracchia tendunt</p>
 <p>parva sinu: et casu tendebant bracchia nati.</p>
 <p n="360">Quem non blanda deae potuissent verba movere?</p>
 <p>Hi tamen orantem perstant prohibere minasque,</p>
 <p>ni procul abscedat, conviciaque insuper addunt.</p>
 <p>Nec satis est, ipsos etiam pedibusque manuque</p>
 <p>turbavere lacus imoque e gurgite mollem</p>
 <p n="365">huc illuc limum saltu movere maligno.</p>
 <p>Distulit ira sitim: neque enim iam filia Coei</p>
 <p>supplicat indignis nec dicere sustinet ultra</p>
 <p>verba minora dea, tollensque ad sidera palmas</p>
 <p>aeternum stagno dixit vivatis in isto.</p>
 <p n="370">Eveniunt optata deae: iuvat esse sub undis</p>
 <p>et modo tota cava submergere membra palude,</p>
 <p>nunc proferre caput, summo modo gurgite nare,</p>
 <p>saepe super ripam stagni consistere, saepe</p>
 <p>in gelidos resilire lacus. Sed nunc quoque turpes</p>
 <p n="375">litibus exercent linguas pulsoque pudore,</p>
 <p>quamvis sint sub aqua, sub aqua maledicere temptant.</p>
 <p>Vox quoque iam rauca est, inflataque colla tumescunt,</p>
 <p>ipsaque dilatant patulos convicia rictus.</p>
 <p>Terga caput tangunt, colla intercepta videntur,</p>
 <p n="380">spina viret, venter, pars maxima corporis, albet,</p>
 <p>limosoque novae saliunt in gurgite ranae.</p>
<milestone n="382" unit="card"/>
<milestone ed="Magnus" n="Marsyas. Pelops." unit="tale"/>
<milestone ed="P" unit="para"/> <p>Sic ubi nescio quis Lycia de gente virorum</p>
 <p>rettulit exitium, satyri reminiscitur alter,</p>
 <p>quem Tritoniaca Latous harundine victum</p>
 <p n="385">adfecit poena. Quid me mihi detrahis? inquit:</p>
 <p>a piget a non est clamabat tibia tanti.</p>
 <p>Clamanti cutis est summos direpta per artus,</p>
 <p>nec quicquam nisi vulnus erat; cruor undique manat,</p>
 <p>detectique patent nervi, trepidaeque sine ulla</p>
 <p n="390">pelle micant venae; salientia viscera posses</p>
 <p>et perlucentes numerare in pectore fibras.</p>
 <p>Illum ruricolae, silvarum numina, fauni</p>
 <p>et satyri fratres et tunc quoque carus Olympus</p>
 <p>et nymphae flerunt, et quisquis montibus illis</p>
 <p n="395">lanigerosque greges armentaque bucera pavit.</p>
 <p>Fertilis inmaduit madefactaque terra caducas</p>
 <p>concepit lacrimas ac venis perbibit imis;</p>
 <p>quas ubi fecit aquam, vacuas emisit in auras.</p>
 <p>Inde petens rapidum ripis declivibus aequor</p>
 <p n="400">Marsya nomen habet, Phrygiae liquidissimus amnis.</p>
<milestone ed="P" unit="para"/> <p>Talibus extemplo redit ad praesentia dictis</p>
 <p>vulgus et exstinctum cum stirpe Amphiona luget.</p>
 <p>Mater in invidia est. <milestone ed="More" n="PELOPS" unit="tale"/>Hanc tunc quoque dicitur unus</p>
 <p>flesse Pelops, umeroque, suas a pectore postquam</p>
 <p n="405">deduxit vestes ebur ostendisse sinistro.</p>
 <p>Concolor hic umerus nascendi tempore dextro</p>
 <p>corporeusque fuit: manibus mox caesa paternis</p>
 <p>membra ferunt iunxisse deos; aliisque repertis,</p>
 <p>qui locus est iuguli medius summique lacerti,</p>
 <p n="410">defuit. Impositum est non comparentis in usum</p>
 <p>partis ebur, factoque Pelops fuit integer illo.</p>
<milestone n="412" unit="card"/>
<milestone ed="Magnus" n="Procne et Philomela." unit="tale"/>
<milestone ed="P" unit="para"/> <p>Finitimi proceres coeunt, urbesque propinquae</p>
 <p>oravere suos ire ad solacia reges,</p>
 <p>Argosque et Sparte Pelopeiadesque Mycenae</p>
 <p n="415">et nondum torvae Calydon invisa Dianae</p>
 <p>Orchomenosque ferax et nobilis aere Corinthus</p>
 <p>Messeneque ferox Patraeque humilesque Cleonae</p>
 <p>et Nelea Pylos, neque adhuc Pittheia Troezen,</p>
 <p>quaeque urbes aliae bimari clauduntur ab Isthmo</p>
 <p n="420">exteriusque sitae bimari spectantur ab Isthmo.</p>
 <p>Credere quis posset? solae cessastis Athenae.</p>
 <p>Obstitit officio bellum, subvectaque ponto</p>
 <p>barbara Mopsopios terrebant agmina muros.</p>
 <p>Threicius Tereus haec auxiliaribus armis</p>
 <p n="425">fuderat et clarum vincendo nomen habebat.</p>
<milestone ed="P" unit="para"/> <p>Quem sibi Pandion opibusque virisque potentem</p>
 <p>et genus a magno ducentem forte Gradivo</p>
 <p>conubio Procnes iunxit. Non pronuba Iuno,</p>
 <p>non Hymenaeus adest, non illi Gratia lecto.</p>
 <p n="430">Eumenides tenuere faces de funere raptas,</p>
 <p>Eumenides stravere torum, tectoque profanus</p>
 <p>incubuit bubo thalamique in culmine sedit.</p>
 <p>Hac ave coniuncti Procne Tereusque, parentes</p>
 <p>hac ave sunt facti. Gratata est scilicet illis</p>
 <p n="435">Thracia, disque ipsi grates egere diemque,</p>
 <p>quaque data est claro Pandione nata tyranno,</p>
 <p>quaque erat ortus Itys, festum iussere vocari.</p>
 <p>Usque adeo latet utilitas. Iam tempora Titan</p>
 <p>quinque per autumnos repetiti duxerat anni,</p>
 <p n="440">cum blandita viro Procne si gratia dixit</p>
 <p>ulla mea est, vel me visendam mitte sorori,</p>
 <p>vel soror huc veniat! redituram tempore parvo</p>
 <p>promittes socero: magni mihi muneris instar</p>
 <p>germanam vidisse dabis. Iubet ille carinas</p>
 <p n="445">in freta deduci veloque et remige portus</p>
 <p>Cecropios intrat Piraeaque litora tangit.</p>
<milestone ed="P" unit="para"/> <p>Ut primum soceri data copia, dextera dextrae</p>
 <p>iungitur, et fausto committitur omine sermo.</p>
 <p>Coeperat adventus causam, mandata referre</p>
 <p n="450">coniugis et celeres missae spondere recursus:</p>
 <p>ecce venit magno dives Philomela paratu,</p>
 <p>divitior forma: quales audire solemus</p>
 <p>naidas et dryadas mediis incedere silvis,</p>
 <p>si modo des illis cultus similesque paratus.</p>
 <p n="455">Non secus exarsit conspecta virgine Tereus,</p>
 <p>quam siquis canis ignem supponat aristis,</p>
 <p>aut frondem positasque cremet faenilibus herbas.</p>
 <p>Digna quidem facies: sed et hunc innata libido</p>
 <p>exstimulat, pronumque genus regionibus illis</p>
 <p n="460">in venerem est: flagrat vitio gentisque suoque.</p>
 <p>Impetus est illi comitum corrumpere curam</p>
 <p>nutricisque fidem, nec non ingentibus ipsam</p>
 <p>sollicitare datis totumque impendere regnum,</p>
 <p>aut rapere et saevo raptam defendere bello,</p>
 <p n="465">et nihil est quod non effreno captus amore</p>
 <p>ausit nec capiunt inclusas pectora flammas.</p>
 <p>Iamque moras male fert cupidoque revertitur ore</p>
 <p>ad mandata Procnes, et agit sua vota sub illa.</p>
 <p>Facundum faciebat amor: quotiensque rogabat</p>
 <p n="470">ulterius iusto Procnen ita velle ferebat.</p>
 <p>Addidit et lacrimas, tamquam mandasset et illas.</p>
 <p>Pro superi, quantum mortalia pectora caecae</p>
 <p>noctis habent! ipso sceleris molimine Tereus</p>
 <p>creditur esse pius laudemque a crimine sumit.</p>
 <p n="475">Quid quod idem Philomela cupit patriosque lacertis</p>
 <p>blanda tenens umeros, ut eat visura sororem,</p>
 <p>perque suam contraque suam petit ipsa salutem.</p>
 <p>Spectat eam Tereus praecontrectatque videndo</p>
 <p>osculaque et collo circumdata bracchia cernens</p>
 <p n="480">omnia pro stimulis facibusque ciboque furoris</p>
 <p>accipit; et quotiens amplectitur illa parentem,</p>
 <p>esse parens vellet: neque enim minus impius esset.</p>
 <p>Vincitur ambarum genitor prece. Gaudet agitque</p>
 <p>illa patri grates et successisse duabus</p>
 <p n="485">id putat infelix, quod erit lugubre duabus.</p>
<milestone ed="P" unit="para"/> <p>Iam labor exiguus Phoebo restabat, equique</p>
 <p>pulsabant pedibus spatium declivis Olympi:</p>
 <p>regales epulae mensis et Bacchus in auro</p>
 <p>ponitur; hinc placido dantur sua corpora somno.</p>
 <p n="490">At rex Odrysius, quamvis secessit, in illa</p>
 <p>aestuat, et, repetens faciem motusque manusque,</p>
 <p>qualia vult fingit quae nondum vidit, et ignes</p>
 <p>ipse suos nutrit, cura removente soporem.</p>
 <p>Lux erat, et generi dextram complexus euntis</p>
 <p n="495">Pandion comitem lacrimis commendat obortis:</p>
<milestone ed="P" unit="para"/> <p>Hanc ego, care gener, quoniam pia causa coegit</p>
 <p>et voluere ambae, voluisti tu quoque, Tereu,</p>
 <p>do tibi, perque fidem cognataque pectora supplex,</p>
 <p>per superos oro, patrio ut tuearis amore</p>
 <p n="500">et mihi sollicitae lenimen dulce senectae</p>
 <p>quam primum (omnis erit nobis mora longa) remittas.</p>
 <p>Tu quoque quam primum (satis est procul esse sororem)</p>
 <p>si pietas ulla est, ad me, Philomela, redito.</p>
<milestone n="504" unit="card"/>
<milestone ed="P" unit="para"/> <p>Mandabat pariterque suae dabat oscula natae,</p>
 <p n="505">et lacrimae mites inter mandata cadebant.</p>
 <p>Utque fide pignus dextras utriusque poposcit</p>
 <p>inter seque datas iunxit natamque nepotemque</p>
 <p>absentes pro se memori rogat ore salutent;</p>
 <p>supremumque vale pleno singultibus ore</p>
 <p n="510">vix dixit timuitque suae praesagia mentis.</p>
<milestone ed="P" unit="para"/> <p>Ut semel imposita est pictae Philomela carinae,</p>
 <p>admotumque fretum remis tellusque repulsa est,</p>
 <p>vicimus exclamat, mecum mea vota feruntur</p>
 <p>exsultatque et vix animo sua gaudia differt</p>
 <p n="515">barbarus et nusquam lumen detorquet ab illa,</p>
 <p>non aliter, quam cum pedibus praedator obuncis</p>
 <p>deposuit nido leporem Iovis ales in alto:</p>
 <p>nulla fuga est capto, spectat sua praemia raptor.</p>
 <p>Iamque iter effectum, iamque in sua litora fessis</p>
 <p n="520">puppibus exierant, cum rex Pandione natam</p>
 <p>in stabula alta trahit, silvis obscura vetustis,</p>
 <p>atque ibi pallentem trepidamque et cuncta timentem</p>
 <p>et iam cum lacrimis, ubi sit germana, rogantem</p>
 <p>includit: fassusque nefas et virginem et unam</p>
 <p n="525">vi superat frustra clamato saepe parente,</p>
 <p>saepe sorore sua, magnis super omnia divis.</p>
 <p>Illa tremit velut agna pavens, quae saucia cani</p>
 <p>ore excussa lupi nondum sibi tuta videtur,</p>
 <p>utque columba suo madefactis sanguine plumis</p>
 <p n="530">horret adhuc avidosque timet, quibus haeserat, ungues.</p>
 <p>Mox ubi mens rediit, passos laniata capillos,</p>
 <p>lugenti similis, caesis plangore lacertis,</p>
 <p>intendens palmas o diris barbare factis,</p>
 <p>o crudelis ait nec te mandata parentis</p>
 <p n="535">cum lacrimis movere piis nec cura sororis</p>
 <p>nec mea virginitas nec coniugialia iura!</p>
 <p>Omnia turbasti: paelex ego facta sororis,</p>
 <p>tu geminus coniunx, hostis mihi debita Procne.</p>
 <p>Quin animam hanc, ne quod facinus tibi, perfide, restet,</p>
 <p n="540">eripis? atque utinam fecisses ante nefandos</p>
 <p>concubitus vacuas habuissem criminis umbras.</p>
 <p>Si tamen haec superi cernunt, si numina divum</p>
 <p>sunt aliquid, si non perierunt omnia mecum,</p>
 <p>quandocumque mihi poenas dabis. Ipsa pudore</p>
 <p n="545">proiecto tua facta loquar. Si copia detur,</p>
 <p>in populos veniam; si silvis clausa tenebor,</p>
 <p>implebo silvas et conscia saxa movebo:</p>
 <p>audiet haec aether, et si deus ullus in illo est.</p>
<milestone ed="P" unit="para"/> <p>Talibus ira feri postquam commota tyranni</p>
 <p n="550">nec minor hac metus est, causa stimulatus utraque</p>
 <p>quo fuit accinctus, vagina liberat ensem</p>
 <p>arreptamque coma flexis post terga lacertis</p>
 <p>vincla pati cogit. Iugulum Philomela parabat</p>
 <p>spemque suae mortis viso conceperat ense:</p>
 <p n="555">ille indignantem et nomen patris usque vocantem</p>
 <p>luctantemque loqui comprensam forcipe linguam</p>
 <p>abstulit ense fero. Radix micat ultima linguae,</p>
 <p>ipsa iacet terraeque tremens inmurmurat atrae;</p>
 <p>utque salire solet mutilatae cauda colubrae,</p>
 <p n="560">palpitat et moriens dominae vestigia quaerit.</p>
 <p>Hoc quoque post facinus (vix ausim credere) fertur</p>
 <p>saepe sua lacerum repetisse libidine corpus.</p>
<milestone ed="P" unit="para"/> <p>Sustinet ad Procnen post talia facta reverti.</p>
 <p>Coniuge quae viso germanam quaerit: at ille</p>
 <p n="565">dat gemitus fictos commentaque funera narrat,</p>
 <p>et lacrimae fecere fidem. Velamima Procne</p>
 <p>deripit ex umeris auro fulgentia lato</p>
 <p>induiturque atras vestes et inane sepulcrum</p>
 <p>constituit falsisque piacula manibus infert</p>
 <p n="570">et luget non sic lugendae fata sororis.</p>
<milestone ed="P" unit="para"/> <p>Signa deus bis sex acto lustraverat anno.</p>
 <p>Quid faciat Philomela? fugam custodia claudit,</p>
 <p>structa rigent solido stabulorum moenia saxo,</p>
 <p>os mutum facti caret indice. Grande doloris</p>
 <p n="575">ingenium est, miserisque venit sollertia rebus.</p>
 <p>Stamina barbarica suspendit callida tela</p>
 <p>purpureasque notas filis intexuit albis,</p>
 <p>indicium sceleris; perfectaque tradidit uni,</p>
 <p>utque ferat dominae gestu rogat: illa rogata</p>
 <p n="580">pertulit ad Procnen, nec scit, quid tradat in illis.</p>
 <p>Evolvit vestes saevi matrona tyranni</p>
 <p>fortunaeque suae carmen miserabile legit</p>
 <p>et (mirum potuisse) silet. Dolor ora repressit,</p>
 <p>verbaque quaerenti satis indignantia linguae</p>
 <p n="585">defuerunt; nec flere vacat, sed fasque nefasque</p>
 <p>confusura ruit, poenaeque in imagine tota est.</p>
<milestone n="587" unit="card"/>
<milestone ed="P" unit="para"/> <p>Tempus erat, quo sacra solent trieterica Bacchi</p>
 <p>Sithoniae celebrare nurus: nox conscia sacris.</p>
 <p>Nocte sonat Rhodope tinnitibus aeris acuti,</p>
 <p n="590">nocte sua est egressa domo regina deique</p>
 <p>ritibus instruitur furialiaque accipit arma.</p>
 <p>Vite caput tegitur, lateri cervina sinistro</p>
 <p>vellera dependent, umero levis incubat hasta.</p>
 <p>Concita per silvas turba comitante suarum</p>
 <p n="595">terribilis Procne furiisque agitata doloris,</p>
 <p>Bacche, tuas simulat. Venit ad stabula avia tandem</p>
 <p>exululatque euhoeque sonat portasque refringit</p>
 <p>germanamque rapit; raptaeque insignia Bacchi</p>
 <p>induit et vultus hederarum frondibus abdit</p>
 <p n="600">attonitamque trahens intra sua moenia ducit.</p>
 <p>Ut sensit tetigisse domum Philomela nefandam,</p>
 <p>horruit infelix totoque expalluit ore.</p>
 <p>Nacta locum Procne sacrorum pignera demit</p>
 <p>oraque develat miserae pudibunda sororis</p>
 <p n="605">amplexumque petit. Sed non attollere contra</p>
 <p>sustinet haec oculos, paelex sibi visa sororis,</p>
 <p>deiectoque in humum vultu iurare volenti</p>
 <p>testarique deos, per vim sibi dedecus illud</p>
 <p>illatum, pro voce manus fuit. Ardet et iram</p>
 <p n="610">non capit ipsa suam Procne; fletumque sororis</p>
 <p>corripiens non est lacrimis hoc inquit agendum,</p>
 <p>sed ferro, sed si quid habes, quod vincere ferrum</p>
 <p>possit. In omne nefas ego me, germana, paravi.</p>
 <p>Aut ego, cum facibus regalia tecta cremabo,</p>
 <p n="615">artificem mediis inmittam Terea flammis,</p>
 <p>aut linguam, aut oculos et quae tibi membra pudorem</p>
 <p>abstulerunt, ferro rapiam, aut per vulnera mille</p>
 <p>sontem animam expellam. Magnum quodcumque paravi:</p>
 <p>quid sit, adhuc dubito. Peragit dum talia Procne,</p>
 <p n="620">ad matrem veniebat Itys. Quid possit, ab illo</p>
 <p>admonita est: oculisque tuens inmitibus a quam</p>
 <p>es similis patri dixit. Nec plura locuta</p>
 <p>triste parat facinus tacitaque exaestuat ira.</p>
 <p>Ut tamen accessit natus matrique salutem</p>
 <p n="625">attulit et parvis adduxit colla lacertis</p>
 <p>mixtaque blanditiis puerilibus oscula iunxit,</p>
 <p>mota quidem est genetrix infractaque constitit ira</p>
 <p>invitique oculi lacrimis maduere coactis:</p>
 <p>sed simul ex nimia mentem pietate labare</p>
 <p n="630">sensit, ab hoc iterum est ad vultus versa sororis</p>
 <p>inque vicem spectans ambos cur admovet inquit</p>
 <p>alter blanditias, rapta silet altera lingua?</p>
 <p>Quam vocat hic matrem, cur non vocat illa sororem?</p>
 <p>Cui sis nupta, vide, Pandione nata, marito.</p>
 <p n="635">Degeneras: scelus est pietas in coniuge Tereo.</p>
<milestone ed="P" unit="para"/> <p>Nec mora, traxit Ityn, veluti Gangetica cervae</p>
 <p>lactentem fetum per silvas tigris opacas.</p>
 <p>Utque domus altae partem tenuere remotam,</p>
 <p>tendentemque manus et iam sua fata videntem</p>
 <p n="640">et mater, mater clamantem et colla petentem</p>
 <p>ense ferit Procne, lateri qua pectus adhaeret,</p>
 <p>nec vultum vertit. Satis illi ad fata vel unum</p>
 <p>vulnus erat: iugulum ferro Philomela resolvit.</p>
 <p>Vivaque adhuc animaeque aliquid retinentia membra</p>
 <p n="645">dilaniant. Pars inde cavis exsultat aenis,</p>
 <p>pars veribus stridunt: manant penetralia tabo.</p>
<milestone ed="P" unit="para"/> <p>His adhibet coniunx ignarum Terea mensis</p>
 <p>et patrii moris sacrum mentita, quod uni</p>
 <p>fas sit adire viro, comites famulosque removit.</p>
 <p n="650">Ipse sedens solio Tereus sublimis avito</p>
 <p>vescitur inque suam sua viscera congerit alvum.</p>
 <p>Tantaque nox animi est, Ityn huc accersite dixit.</p>
 <p>Dissimulare nequit crudelia gaudia Procne,</p>
 <p>iamque suae cupiens exsistere nuntia cladis,</p>
 <p n="655">intus habes, quem poscis ait. Circumspicit ille</p>
 <p>atque ubi sit quaerit. Quaerenti iterumque vocanti,</p>
 <p>sicut erat sparsis furiali caede capillis,</p>
 <p>prosiluit Ityosque caput Philomela cruentum</p>
 <p>misit in ora patris: nec tempore maluit ullo</p>
 <p n="660">posse loqui et mentis testari gaudia dictis.</p>
 <p>Thracius ingenti mensas clamore repellit</p>
 <p>vipereasque ciet Stygia de valle sorores;</p>
 <p>et modo, si posset reserato pectore diras</p>
 <p>egerere inde dapes inmersaque viscera gestit,</p>
 <p n="665">flet modo seque vocat bustum miserabile nati,</p>
 <p>nunc sequitur nudo genitas Pandione ferro.</p>
 <p>Corpora Cecropidum pennis pendere putares:</p>
 <p>pendebant pennis. Quarum petit altera silvas,</p>
 <p>altera tecta subit; neque adhuc de pectore caedis</p>
 <p n="670">excessere notae, signataque sanguine pluma est.</p>
 <p>Ille dolore suo poenaeque cupidine velox</p>
 <p>vertitur in volucrem, cui stant in vertice cristae;</p>
 <p>prominet inmodicum pro longa cuspide rostrum:</p>
 <p>nomen epops volucri, facies armata videtur.</p>
<milestone n="675" unit="card"/>
<milestone ed="Magnus" n="Boreas. Zetes et Calais." unit="tale"/>
<milestone ed="P" unit="para"/> <p n="675">Hic dolor ante diem longaeque extrema senectae</p>
 <p>tempora Tartareas Pandiona misit ad umbras.</p>
<milestone ed="More" n="ORITHYIA AND BOREAS" unit="tale"/>
 <p>Sceptra loci rerumque capit moderamen Erechtheus,</p>
 <p>iustitia dubium validisne potentior armis.</p>
 <p>Quattuor ille quidem iuvenes totidemque crearat</p>
 <p n="680">femineae sortis: sed erat par forma duarum.</p>
 <p>E quibus Aeolides Cephalus te coniuge felix,</p>
 <p>Procri, fuit; Boreae Tereus Thracesque nocebant,</p>
 <p>dilectaque diu caruit deus Orithyia,</p>
 <p>dum rogat et precibus mavult quam viribus uti.</p>
 <p n="685">Ast ubi blanditiis agitur nihil, horridus ira,</p>
 <p>quae solita est illi nimiumque domestica vento,</p>
 <p>et merito! dixit: quid enim mea tela reliqui,</p>
 <p>saevitiam et vires iramque animosque minaces,</p>
 <p>admovique preces, quarum me dedecet usus?</p>
 <p n="690">Apta mihi vis est: vi tristia nubila pello,</p>
 <p>vi freta concutio nodosaque robora verto</p>
 <p>induroque nives et terras grandine pulso.</p>
 <p>Idem ego cum fratres caelo sum nactus aperto</p>
 <p>(nam mihi campus is est), tanto molimine luctor,</p>
 <p n="695">ut medius nostris concursibus insonet aether</p>
 <p>exsiliantque cavis elisi nubibus ignes.</p>
 <p>Idem ego cum subii convexa foramina terrae</p>
 <p>supposuique ferox imis mea terga cavernis,</p>
 <p>sollicito manes totumque tremoribus orbem.</p>
 <p n="700">Hac ope debueram thalamos petiisse, socerque</p>
 <p>non orandus erat, vi sed faciendus Erechtheus.</p>
<milestone ed="P" unit="para"/> <p>Haec Boreas aut his non inferiora locutus</p>
 <p>excussit pennas: quarum iactatibus omnis</p>
 <p>adflata est tellus latumque perhorruit aequor.</p>
 <p n="705">Pulvereamque trahens per summa cacumina pallam</p>
 <p>verrit humum pavidamque metu caligine tectus</p>
 <p>Orithyian amans fulvis amplectitur alis.</p>
 <p>Dum volat, arserunt agitati fortius ignes.</p>
 <p>Nec prius aerii cursus suppressit habenas,</p>
 <p n="710">quam Ciconum tenuit populos et moenia raptor.</p>
 <p>Illic et gelidi coniunx Actaea tyranni</p>
 <p>et genetrix facta est, partus enixa gemellos,</p>
 <p>cetera qui matris, pennas genitoris haberent.</p>
 <p>Non tamen has una memorant cum corpore natas,</p>
 <p n="715">barbaque dum rutilis aberat subnixa capillis,</p>
 <p>implumes Calaisque puer Zetesque fuerunt.</p>
 <p>Mox pariter pennae ritu coepere volucrum</p>
 <p>cingere utrumque latus, pariter flavescere malae.</p>
 <p>Ergo ubi concessit tempus puerile iuventae,</p>
 <p n="720">vellera cum Minyis nitido radiantia villo</p>
 <p>per mare non notum prima petiere carina.</p>
</div1>
<div1 type="Book" n="7">
<milestone n="1" unit="card"/>
<milestone ed="Magnus" n="Iason et Medea." unit="tale"/>
<milestone ed="P" unit="para"/> <p>Iamque fretum Minyae Pagasaea puppe secabant,</p>
 <p>perpetuaque trahens inopem sub nocte senectam</p>
 <p>Phineus visus erat, iuvenesque Aquilone creati</p>
 <p>virgineas volucres miseri senis ore fugarant,</p>
 <p n="5">multaque perpessi claro sub Iasone tandem</p>
 <p>contigerant rapidas limosi Phasidos undas.</p>
 <p>Dumque adeunt regem Phrixeaque vellera poscunt</p>
 <p>lexque datur Minyis magnorum horrenda laborum,</p>
 <p>concipit interea validos Aeetias ignes</p>
 <p n="10">et luctata diu, postquam ratione furorem</p>
 <p>vincere non poterat, frustra Medea, repugnas:</p>
 <p>nescio quis deus obstat ait; mirumque, nisi hoc est,</p>
 <p>aut aliquid certe simile huic, quod amare vocatur.</p>
 <p>Nam cur iussa patris nimium mihi dura videntur?</p>
 <p n="15">Sunt quoque dura nimis. Cur, quem modo denique vidi,</p>
 <p>ne pereat, timeo? quae tanti causa timoris?</p>
 <p>Excute virgineo conceptas pectore flammas,</p>
 <p>si potes, infelix!  Si possem, sanior essem.</p>
 <p>Sed trahit invitam nova vis, aliudque cupido,</p>
 <p n="20">mens aliud suadet. Video meliora proboque,</p>
 <p>deteriora sequor. Quid in hospite, regia virgo,</p>
 <p>ureris et thalamos alieni concipis orbis?</p>
 <p>Haec quoque terra potest, quod ames, dare. Vivat an ille</p>
 <p>occidat, in dis est. Vivat tamen! idque precari</p>
 <p n="25">vel sine amore licet: quid enim commisit Iason?</p>
 <p>Quem, nisi crudelem, non tangat Iasonis aetas</p>
 <p>et genus et virtus? Quem non, ut cetera desint,</p>
 <p>ore movere potest? Certe mea pectora movit.</p>
 <p>At nisi opem tulero, taurorum adflabitur ore</p>
 <p n="30">concurretque suae segeti, tellure creatis</p>
 <p>hostibus, aut avido dabitur fera praeda draconi.</p>
 <p>Hoc ego si patiar, tum me de tigride natam,</p>
 <p>tum ferrum et scopulos gestare in corde fatebor.</p>
 <p>Cur non et specto pereuntem oculosque videndo</p>
 <p n="35">conscelero? Cur non tauros exhortor in illum</p>
 <p>terrigenasque feros insopitumque draconem?</p>
 <p>Di meliora velint. Quamquam non ista precanda,</p>
 <p>sed facienda mihi.  Prodamne ego regna parentis,</p>
 <p>atque ope nescio quis servabitur advena nostra,</p>
 <p n="40">ut per me sospes sine me det lintea ventis</p>
 <p>virque sit alterius, poenae Medea relinquar?</p>
 <p>Si facere hoc aliamve potest praeponere nobis,</p>
 <p>occidat ingratus. Sed non is vultus in illo,</p>
 <p>non ea nobilitas animo est, ea gratia formae,</p>
 <p n="45">ut timeam fraudem meritique oblivia nostri.</p>
 <p>Et dabit ante fidem, cogamque in foedera testes</p>
 <p>esse deos. Quid tuta times? accingere et omnem</p>
 <p>pelle moram: tibi se semper debebit Iason,</p>
 <p>te face sollemni iunget sibi, perque Pelasgas</p>
 <p n="50">servatrix urbes matrum celebrabere turba.</p>
 <p>Ergo ego germanam fratremque patremque deosque</p>
 <p>et natale solum, ventis ablata, relinquam?</p>
 <p>Nempe pater saevus, nempe est mea barbara tellus,</p>
 <p>frater adhuc infans: stant mecum vota sororis,</p>
 <p n="55">maximus intra me deus est. Non magna relinquam,</p>
 <p>magna sequar: titulum servatae pubis Achivae</p>
 <p>notitiamque loci melioris et oppida, quorum</p>
 <p>hic quoque fama viget, cultusque artesque locorum;</p>
 <p>quemque ego cum rebus, quas totus possidet orbis,</p>
 <p n="60">Aesoniden mutasse velim; quo coniuge felix</p>
 <p>et dis cara ferar et vertice sidera tangam.</p>
 <p>Quid, quod nescio qui mediis concurrere in undis</p>
 <p>dicuntur montes, ratibusque inimica Charybdis</p>
 <p>nunc sorbere fretum, nunc reddere, cinctaque saevis</p>
 <p n="65">Scylla rapax canibus Siculo latrare profundo?</p>
 <p>Nempe tenens, quod amo, gremioque in Iasonis haerens</p>
 <p>per freta longa ferar: nihil illum amplexa verebor</p>
 <p>aut, siquid metuam, metuam de coniuge solo. </p>
 <p>Coniugiumne vocas speciosaque nomina culpae</p>
 <p n="70">imponis, Medea, tuae? Quin adspice, quantum</p>
 <p>adgrediare nefas, et, dum licet, effuge crimen.</p>
<milestone ed="P" unit="para"/> <p>Dixit, et ante oculos rectum pietasque pudorque</p>
 <p>constiterant, et victa dabat iam terga Cupido.</p>
<milestone ed="P" unit="para"/> <p>Ibat ad antiquas Hecates Perseidos aras,</p>
 <p n="75">quas nemus umbrosum secretaque silva tegebat.</p>
 <p>Et iam fortis erat pulsusque resederat ardor,</p>
 <p>cum videt Aesoniden exstinctaque flamma reluxit.</p>
 <p>Erubuere genae, totoque recanduit ore,</p>
 <p>utque solet ventis alimenta adsumere quaeque</p>
 <p n="80">parva sub inducta latuit scintilla favilla</p>
 <p>crescere et in veteres agitata resurgere vires,</p>
 <p>sic iam lentus amor, iam quem languere putares,</p>
 <p>ut vidit iuvenem, specie praesentis inarsit.</p>
 <p>Et casu solito formosior Aesone natus</p>
 <p n="85">illa luce fuit: posses ignoscere amanti.</p>
 <p>Spectat et in vultu veluti tum denique viso</p>
 <p>lumina fixa tenet nec se mortalia demens</p>
 <p>ora videre putat, nec se declinat ab illo.</p>
<milestone ed="P" unit="para"/> <p>Ut vero coepitque loqui dextramque prehendit</p>
 <p n="90">hospes et auxilium submissa voce rogavit</p>
 <p>promisitque torum, lacrimis ait illa profusis:</p>
 <p>Quid faciam, video (non ignorantia veri</p>
 <p>decipiet, sed amor): servabere munere nostro;</p>
 <p>servatus promissa dato. Per sacra triformis</p>
 <p n="95">ille deae, lucoque foret quod numen in illo,</p>
 <p>perque patrem soceri cernentem cuncta futuri</p>
 <p>eventusque suos et tanta pericula iurat.</p>
 <p>Creditus accepit cantatas protinus herbas</p>
 <p>edidicitque usum, laetusque in tecta recessit.</p>
<milestone ed="P" unit="para"/> <p n="100">Postera depulerat stellas aurora micantes:</p>
 <p>conveniunt populi sacrum Mavortis in arvum</p>
 <p>consistuntque iugis. Medio rex ipse resedit</p>
 <p>agmine purpureus sceptroque insignis eburno.</p>
 <p>Ecce adamanteis Vulcanum naribus efflant</p>
 <p n="105">aeripedes tauri, tactaeque vaporibus herbae</p>
 <p>ardent; utque solent pleni resonare camini,</p>
 <p>aut ubi terrena silices fornace soluti</p>
 <p>concipiunt ignem liquidarum adspergine aquarum,</p>
 <p>pectora sic intus clausas volventia flammas</p>
 <p n="110">gutturaque usta sonant. Tamen illis Aesone natus</p>
 <p>obvius it. Vertere truces venientis ad ora</p>
 <p>terribiles vultus praefixaque cornua ferro,</p>
 <p>pulvereumque solum pede pulsavere bisulco</p>
 <p>fumificisque locum mugitibus impleverant.</p>
 <p n="115">Deriguere metu Minyae: subit ille, nec ignes</p>
 <p>sentit anhelatos (tantum medicamina possunt),</p>
 <p>pendulaque audaci mulcet palearia dextra,</p>
 <p>suppositosque iugo pondus grave cogit aratri</p>
 <p>ducere et insuetum ferro proscindere campum.</p>
<milestone ed="P" unit="para"/> <p n="120">Mirantur Colchi, Minyae clamoribus augent</p>
 <p>adiciuntque animos. Galea tum sumit aena</p>
 <p>vipereos dentes et aratos spargit in agros.</p>
 <p>Semina mollit humus valido praetincta veneno,</p>
 <p>et crescunt fiuntque sati nova corpora dentes.</p>
 <p n="125">Utque hominis speciem materna sumit in alvo</p>
 <p>perque suos intus numeros componitur infans,</p>
 <p>nec nisi maturus communes exit in auras,</p>
 <p>sic ubi visceribus gravidae telluris imago</p>
 <p>effecta est hominis, feto consurgit in arvo,</p>
 <p n="130">quodque magis mirum est, simul edita concutit arma.</p>
 <p>Quos ubi viderunt praeacutae cuspidis hastas</p>
 <p>in caput Haemonii iuvenis torquere parantes,</p>
 <p>demisere metu vultumque animumque Pelasgi.</p>
 <p>Ipsa quoque extimuit, quae tutum fecerat illum;</p>
 <p n="135">utque peti vidit iuvenem tot ab hostibus unum,</p>
 <p>palluit et subito sine sanguine frigida sedit;</p>
 <p>neve parum valeant a se data gramina, carmen</p>
 <p>auxiliare canit secretasque advocat artes.</p>
 <p>Ille gravem medios silicem iaculatus in hostes</p>
 <p n="140">a se depulsum Martem convertit in ipsos.</p>
 <p>Terrigenae pereunt per mutua vulnera fratres</p>
 <p>civilique cadunt acie. Gratantur Achivi</p>
 <p>victoremque tenent avidisque amplexibus haerent.</p>
 <p>Tu quoque victorem complecti, barbara, velles:</p>
 <p n="145">obstitit incepto pudor. At complexa fuisses</p>
 <p>sed te, ne faceres, tenuit reverentia famae.</p>
 <p>Quod licet, adfectu tacito laetaris agisque</p>
 <p>carminibus grates et dis auctoribus horum.</p>
<milestone ed="P" unit="para"/> <p>Pervigilem superest herbis sopire draconem,</p>
 <p n="150">qui crista linguisque tribus praesignis et uncis</p>
 <p>dentibus horrendus custos erat arboris aureae.</p>
 <p>Hunc postquam sparsit Lethaei gramine suci</p>
 <p>verbaque ter dixit placidos facientia somnos,</p>
 <p>quae mare turbatum, quae concita flumina sistunt,</p>
 <p n="155">somnus in ignotos oculos sibi venit, et auro</p>
 <p>heros Aesonius potitur spolioque superbus</p>
 <p>muneris auctorem secum, spolia altera, portans</p>
 <p>victor Iolciacos tetigit cum coniuge portus.</p>
<milestone n="159" unit="card"/>
<milestone ed="Magnus" n="Aeson." unit="tale"/>
<milestone ed="P" unit="para"/> <p>Haemoniae matres pro gnatis dona receptis</p>
 <p n="160">grandaevique ferunt patres congestaque flamma</p>
 <p>tura liquefaciunt, inductaque cornibus aurum</p>
 <p>victima vota cadit. Sed abest gratantibus Aeson,</p>
 <p>iam propior leto fessusque senilibus annis.</p>
 <p>Cum sic Aesonides: O cui debere salutem</p>
 <p n="165">confiteor, coniunx, quamquam mihi cuncta dedisti</p>
 <p>excessitque fidem meritorum summa tuorum,</p>
 <p>si tamen hoc possunt (quid enim non carmina possunt?),</p>
 <p>deme meis annis et demptos adde parenti.</p>
 <p>Nec tenuit lacrimas. Mota est pietate rogantis,</p>
 <p n="170">dissimilemque animum subiit Aeeta relictus.</p>
 <p>Nec tamen adfectus tales confessa quod inquit</p>
 <p>excidit ore tuo, coniunx, scelus? ergo ego cuiquam</p>
 <p>posse tuae videor spatium transcribere vitae?</p>
 <p>Nec sinat hoc Hecate, nec tu petis aequa. Sed isto,</p>
 <p n="175">quod petis, experiar maius dare munus Iason.</p>
 <p>Arte mea soceri longum temptabimus aevum,</p>
 <p>non annis renovare tuis: modo diva triformis</p>
 <p>adiuvet et praesens ingentibus adnuat ausis.</p>
<milestone ed="P" unit="para"/> <p>Tres aberant noctes, ut cornua tota coirent</p>
 <p n="180">efficerentque orbem. Postquam plenissima fulsit</p>
 <p>et solida terras spectavit imagine luna,</p>
 <p>egreditur tectis vestes induta recinctas,</p>
 <p>nuda pedem, nudos umeris infusa capillos,</p>
 <p>fertque vagos mediae per muta silentia noctis</p>
 <p n="185">incomitata gradus. Homines volucresque ferasque</p>
 <p>solverat alta quies: nullo cum murmure saepes,</p>
 <p>inmotaeque silent frondes, silet umidus aer;</p>
 <p>sidera sola micant. Ad quae sua bracchia tendens</p>
 <p>ter se convertit, ter sumptis flumine crinem</p>
 <p n="190">inroravit aquis ternisque ululatibus ora</p>
 <p>solvit et, in dura submisso poplite terra,</p>
 <p>Nox ait arcanis fidissima, quaeque diurnis</p>
 <p>aurea cum luna succeditis ignibus astra,</p>
 <p>tuque triceps Hecate, quae coeptis conscia nostris</p>
 <p n="195">adiutrixque venis cantusque artisque magorum,</p>
 <p>quaeque magos, Tellus, pollentibus instruis herbis,</p>
 <p>auraeque et venti montesque amnesque lacusque</p>
 <p>dique omnes nemorum, dique omnes noctis adeste.</p>
 <p>Quorum ope, cum volui, ripis mirantibus amnes</p>
 <p n="200">in fontes rediere suos, concussaque sisto,</p>
 <p>stantia concutio cantu freta, nubila pello</p>
 <p>nubilaque induco, ventos abigoque vocoque,</p>
 <p>vipereas rumpo verbis et carmine fauces,</p>
 <p>vivaque saxa sua convulsaque robora terra</p>
 <p n="205">et silvas moveo, iubeoque tremescere montes</p>
 <p>et mugire solum manesque exire sepulcris.</p>
 <p>Te quoque, Luna, traho, quamvis Temesaea labores</p>
 <p>aera tuos minuant; currus quoque carmine nostro</p>
 <p>pallet avi, pallet nostris Aurora venenis.</p>
 <p n="210">Vos mihi taurorum flammas hebetastis et unco</p>
 <p>impatiens oneris collum pressistis aratro,</p>
 <p>vos serpentigenis in se fera bella dedistis</p>
 <p>custodemque rudem somno sopistis et aurum</p>
 <p>vindice decepto Graias misistis in urbes.</p>
 <p n="215">Nunc opus est sucis, per quos renovata senectus</p>
 <p>in florem redeat primosque reconligat annos.</p>
 <p>Et dabitis. Neque enim micuerunt sidera frustra,</p>
 <p>nec frustra volucrum tractus cervice draconum</p>
 <p>currus adest. Aderat demissus ab aethere currus.</p>
<milestone ed="P" unit="para"/> <p n="220">Quo simul adscendit frenataque colla draconum</p>
 <p>permulsit manibusque leves agitavit habenas,</p>
 <p>sublimis rapitur subiectaque Thessala Tempe</p>
 <p>despicit et Threces regionibus applicat angues:</p>
 <p>et quasque Ossa tulit quasque altus Pelion herbas</p>
 <p n="225">Othrysque Pindusque et Pindo maior Olympus</p>
 <p>perspicit, et placitas partim radice revellit,</p>
 <p>partim succidit curvamine falcis aenae.</p>
 <p>Multa quoque Apidani placuerunt gramina ripis,</p>
 <p>multa quoque Amphrysi neque eras inmunis, Enipeu;</p>
 <p n="230">nec non Peneos, nec non Spercheides undae</p>
 <p>contribuere aliquid iuncosaque litora Boebes.</p>
 <p>Carpsit et Euboica vivax Anthedone gramen,</p>
 <p>nondum mutato vulgatum corpore Glauci.</p>
 <p>Et iam nona dies curru pennisque draconum</p>
 <p n="235">nonaque nox omnes lustrantem viderat agros,</p>
 <p>cum rediit. Neque erant tacti, nisi odore, dracones,</p>
 <p>et tamen annosae pellem posuere senectae.</p>
<milestone n="238" unit="card"/>
<milestone ed="P" unit="para"/> <p>Constitit adveniens citra limenque foresque</p>
 <p>et tantum caelo tegitur refugitque viriles</p>
 <p n="240">contactus statuitque aras de caespite binas,</p>
 <p>dexteriore Hecates, ast laeva parte Iuventae.</p>
 <p>Has ubi verbenis silvaque incinxit agresti.</p>
 <p>haud procul egesta scrobibus tellure duabus</p>
 <p>sacra facit cultrosque in guttura velleris atri</p>
 <p n="245">conicit et patulas perfundit sanguine fossas.</p>
 <p>Tum super invergens liquidi carchesia vini</p>
 <p>alteraque invergens tepidi carchesia lactis</p>
 <p>verba simul fudit terrenaque numina civit</p>
 <p>umbrarumque rogat rapta cum coniuge regem,</p>
 <p n="250">ne properent artus anima fraudare senili.</p>
 <p>Quos ubi placavit precibusque et murmure longo,</p>
 <p>Aesonis effetum proferri corpus ad auras</p>
 <p>iussit et in plenos resolutum carmine somnos,</p>
 <p>exanimi similem, stratis porrexit in herbis.</p>
 <p n="255">Hinc procul Aesoniden, procul hinc iubet ire ministros</p>
 <p>et monet arcanis oculos removere profanos.</p>
 <p>Diffugiunt iussi. Passis Medea capillis</p>
 <p>bacchantum ritu, flagrantes circuit aras</p>
 <p>multifidasque faces in fossa sanguinis atra</p>
 <p n="260">tingit et infectas geminis accendit in aris</p>
 <p>terque senem flamma, ter aqua, ter sulphure lustrat.</p>
 <p>Interea validum posito medicamen aeno</p>
 <p>fervet et exsultat spumisque tumentibus albet.</p>
 <p>Illic Haemonia radices valle resectas</p>
 <p n="265">seminaque floresque et sucos incoquit atros.</p>
 <p>Adicit extremo lapides oriente petitos</p>
 <p>et quas Oceani refluum mare lavit harenas,</p>
 <p>addit et exceptas luna pernocte pruinas</p>
 <p>et strigis infames ipsis cum carnibus alas</p>
 <p n="270">inque virum soliti vultus mutare ferinos</p>
 <p>ambigui prosecta lupi; nec defuit illis</p>
 <p>squamea Cinyphii tenuis membrana chelydri</p>
 <p>vivacisque iecur cervi; quibus insuper addit</p>
 <p>ora caputque novem cornicis saecula passae.</p>
 <p n="275">His et mille aliis postquam sine nomine rebus</p>
 <p>propositum instruxit mortali barbara maius</p>
 <p>arenti ramo iampridem mitis olivae</p>
 <p>omnia confudit summisque inmiscuit ima.</p>
 <p>Ecce vetus calido versatus stipes aeno</p>
 <p n="280">fit viridis primo, nec longo tempore frondes</p>
 <p>induit et subito gravidis oneratur olivis.</p>
 <p>At quacumque cavis spumas eiecit aenis</p>
 <p>ignis et in terram guttae cecidere calentes,</p>
 <p>vernat humus, floresque et mollia pabula surgunt.</p>
<milestone ed="P" unit="para"/> <p n="285">Quae simul ac vidit, stricto Medea recludit</p>
 <p>ense senis iugulum, veteremque exire cruorem</p>
 <p>passa, replet sucis. Quos postquam combibit Aeson</p>
 <p>aut ore acceptos aut vulnere, barba comaeque</p>
 <p>canitie posita nigrum rapuere colorem,</p>
 <p n="290">pulsa fugit macies, abeunt pallorque situsque,</p>
 <p>adiectoque cavae supplentur corpore rugae,</p>
 <p>membraque luxuriant. Aeson miratur et olim</p>
 <p>ante quater denos hunc se reminiscitur annos.</p>
<milestone ed="P" unit="para"/> <p>Viderat ex alto tanti miracula monstri</p>
 <p n="295">Liber, et admonitus iuvenes nutricibus annos</p>
 <p>posse suis reddi, capit hoc a Colchide munus.</p>
<milestone n="297" unit="card"/>
<milestone ed="Magnus" n="Pelias." unit="tale"/>
<milestone ed="P" unit="para"/> <p>Neve doli cessent, odium cum coniuge falsum</p>
 <p>Phasias adsimulat Peliaeque ad limina supplex</p>
 <p>confugit. Atque illam, quoniam gravis ipse senecta est,</p>
 <p n="300">excipiunt natae. Quas tempore callida parvo</p>
 <p>Colchis amicitiae mendacis imagine cepit.</p>
 <p>Dumque refert inter meritorum maxima, demptos</p>
 <p>Aesonis esse situs, atque hac in parte moratur,</p>
 <p>spes est virginibus Pelia subiecta creatis</p>
 <p n="305">arte suum parili revirescere posse parentem.</p>
 <p>Idque petunt pretiumque iubent sine fine pacisci.</p>
 <p>Illa brevi spatio silet et dubitare videtur</p>
 <p>suspenditque animos ficta gravitate rogantes.</p>
 <p>Mox ubi pollicita est, quo sit fiducia maior</p>
 <p n="310">muneris huius ait, qui vestri maximus aevo est</p>
 <p>dux gregis inter oves, agnus medicamine fiet.</p>
<milestone ed="P" unit="para"/> <p>Protinus innumeris effetus laniger annis</p>
 <p>attrahitur flexo circum cava tempora cornu.</p>
 <p>Cuius ut Haemonio marcentia guttura cultro</p>
 <p n="315">fodit et exiguo maculavit sanguine ferrum,</p>
 <p>membra simul pecudis validosque venefica sucos</p>
 <p>mergit in aere cavo: minuunt en corporis artus</p>
 <p>cornuaque exurunt nec non cum cornibus annos,</p>
 <p>et tener auditur medio balatus aeno.</p>
 <p n="320">Nec mora, balatum mirantibus exsilit agnus</p>
 <p>lascivitque fuga lactantiaque ubera quaerit.</p>
<milestone ed="P" unit="para"/> <p>Obstipuere satae Pelia: promissaque postquam</p>
 <p>exhibuere fidem, tum vero impensius instant.</p>
 <p>Ter iuga Phoebus equis in Hibero flumine mersis</p>
 <p n="325">dempserat et quarta radiantia nocte micabant</p>
 <p>sidera, cum rapido fallax Aeetias igni</p>
 <p>imponit purum laticem et sine viribus herbas.</p>
 <p>Iamque neci similis resoluto corpore regem</p>
 <p>et cum rege suo custodes somnus habebat,</p>
 <p n="330">quem dederant cantus magicaeque potentia linguae:</p>
 <p>intrarant iussae cum Colchide limina natae</p>
 <p>ambierantque torum. Quid nunc dubitatis inertes?</p>
 <p>Stringite ait gladios veteremque haurite cruorem,</p>
 <p>ut repleam vacuas iuvenali sanguine venas.</p>
 <p n="335">In manibus vestris vita est aetasque parentis:</p>
 <p>si pietas ulla est nec spes agitatis inanes,</p>
 <p>officium praestate patri telisque senectam</p>
 <p>exigite et saniem coniecto emittite ferro.</p>
<milestone ed="P" unit="para"/> <p>His, ut quaeque pia est, hortatibus impia prima est,</p>
 <p n="340">et ne sit scelerata, facit scelus. Haud tamen ictus</p>
 <p>ulla suos spectare potest, oculosque reflectunt</p>
 <p>caecaque dant saevis aversae vulnera dextris.</p>
 <p>Ille, cruore fluens, cubito tamen adlevat artus</p>
 <p>semilacerque toro temptat consurgere et inter</p>
 <p n="345">tot medius gladios pallentia bracchia tendens</p>
 <p>quid facitis, gnatae? quis vos in fata parentis</p>
 <p>armat? ait. Cecidere illis animique manusque.</p>
 <p>Plura locuturo cum verbis guttura Colchis</p>
 <p>abstulit et calidis laniatum mersit in undis.</p>
<milestone n="350" unit="card"/>
<milestone ed="Magnus" n="Medeae fuga." unit="tale"/>
<milestone ed="P" unit="para"/> <p n="350">Quod nisi pennatis serpentibus isset in auras,</p>
 <p>non exempta foret poenae. Fugit alta superque</p>
 <p>Pelion umbrosum, Philyreia tecta, superque</p>
 <p>Othryn et eventu veteris loca nota Cerambi.</p>
 <p>Hic ope nympharum sublatus in aera pennis,</p>
 <p n="355">cum gravis infuso tellus foret obruta ponto,</p>
 <p>Deucalioneas effugit inobrutus undas.</p>
<milestone ed="P" unit="para"/> <p>Aeoliam Pitanen a laeva parte relinquit</p>
 <p>factaque de saxo longi simulacra draconis,</p>
 <p>Idaeumque nemus, quo nati furta, iuvencum</p>
 <p n="360">occuluit Liber falsi sub imagine cervi,</p>
 <p>quaque pater Corythi parva tumulatus harena est,</p>
 <p>et quos Maera novo latratu terruit agros,</p>
 <p>Eurypylique urbem, qua Coae cornua matres</p>
 <p>gesserunt tum cum discederet Herculis agmen</p>
 <p n="365">Phoebeamque Rhodon et Ialysios Telchinas,</p>
 <p>quorum oculos ipso vitiantes omnia visu</p>
 <p>Iuppiter exosus fraternis subdidit undis.</p>
<milestone ed="P" unit="para"/> <p>Transit et antiquae Cartheia moenia Ceae,</p>
 <p>qua pater Alcidamas placidam de corpore natae</p>
 <p n="370">miraturus erat nasci potuisse columbam.</p>
<milestone ed="P" unit="para"/> <p>Inde lacus Hyries videt et Cycneia tempe,</p>
 <p>quae subitus celebravit olor. Nam Phyllius illic</p>
 <p>imperio pueri volucresque ferumque leonem</p>
 <p>tradiderat domitos; taurum quoque vincere iussus</p>
 <p n="375">vicerat, et spreto totiens iratus amore</p>
 <p>praemia poscenti taurum suprema negabat.</p>
 <p>Ille indignatus cupies dare dixit et alto</p>
 <p>desiluit saxo. Cuncti cecidisse putabant:</p>
 <p>factus olor niveis pendebat in aere pennis.</p>
 <p n="380">At genetrix Hyrie, servatum nescia, flendo</p>
 <p>delicuit stagnumque suo de nomine fecit.</p>
 <p>Adiacet his Pleuron, in qua trepidantibus alis</p>
 <p>Ophias effugit natorum vulnera Combe.</p>
<milestone ed="P" unit="para"/> <p>Inde Calaureae Letoidos adspicit arva,</p>
 <p n="385">in volucrem versi cum coniuge conscia regis.</p>
 <p>Dextera Cyllene est, in qua cum matre Menephron</p>
 <p>concubiturus erat saevarum more ferarum</p>
 <p>Cephison procul hinc deflentem fata nepotis</p>
 <p>respicit, in tumidam phocen ab Apolline versi,</p>
 <p n="390">Eumelique domum lugentis in aere natum.</p>
<milestone ed="P" unit="para"/> <p>Tandem vipereis Ephyren Pirenida pennis</p>
 <p>contigit. Hic aevo veteres mortalia primo</p>
 <p>corpora vulgarunt pluvialibus edita fungis.</p>
 <p>Sed postquam Colchis arsit nova nupta venenis,</p>
 <p n="395">flagrantemque domum regis mare vidit utrumque,</p>
 <p>sanguine natorum perfunditur impius ensis, </p>
 <p>ultaque se male mater Iasonis effugit arma.</p>
<milestone ed="More" n="MEDEA AND AEGEUS" unit="tale"/>
 <p>Hinc Titaniacis ablata draconibus intrat</p>
 <p>Palladias arces, quae te, iustissima Phene,</p>
 <p n="400">teque, senex Peripha, pariter videre volantes</p>
 <p>innixamque novis neptem Polypemonis alis.</p>
 <p>Excipit hanc Aegeus, facto dammandus in uno;</p>
 <p>nec satis hospitium est: thalami quoque foedere iungit.</p>
<milestone n="404" unit="card"/>
<milestone ed="Magnus" n="Theseus." unit="tale"/>
 <p>Iamque aderat Theseus, proles ignara parenti,</p>
 <p n="405">et virtute sua bimarem pacaverat Isthmon.</p>
 <p>Huius in exitium miscet Medea quod olim</p>
 <p>attulerat secum Scythicis aconiton ab oris.</p>
 <p>Illud Echidneae memorant e dentibus ortum</p>
 <p>esse canis. Specus est tenebroso caecus hiatu,</p>
 <p n="410">est via declivis, per quam Tirynthius heros</p>
 <p>restantem contraque diem radiosque micantes</p>
 <p>obliquantem oculos nexis adamante catenis</p>
 <p>Cerberon abstraxit; rabida qui concitus ira</p>
 <p>implevit pariter ternis latratibus auras</p>
 <p n="415">et sparsit virides spumis albentibus agros.</p>
 <p>Has concresse putant nactasque alimenta feracis</p>
 <p>fecundique soli vires cepisse nocendi.</p>
 <p>Quae quia nascuntur dura vivacia caute,</p>
 <p>agrestes aconita vocant. Ea coniugis astu</p>
 <p n="420">ipse parens Aegeus nato porrexit ut hosti.</p>
 <p>Sumpserat ignara Theseus data pocula dextra,</p>
 <p>cum pater in capulo gladii cognovit eburno</p>
 <p>signa sui generis facinusque excussit ab ore.</p>
 <p>Effugit illa necem nebulis per carmina motis.</p>
<milestone ed="More" n="THE MYRMIDONS" unit="tale"/>
<milestone ed="P" unit="para"/> <p n="425">At genitor, quamquam laetatur sospite nato,</p>
 <p>attonitus tamen est ingens discrimine parvo</p>
 <p>committi potuisse nefas. Fovet ignibus aras</p>
 <p>muneribusque deos implet, feriuntque secures</p>
 <p>colla torosa boum vinctorum corpora vittis.</p>
 <p n="430">Nullus Erechthidis fertur celebratior illo</p>
 <p>inluxisse dies. Agitant convivia patres</p>
 <p>et medium vulgus, nec non et carmina, vino</p>
 <p>ingenium faciente, canunt: Te, maxime Theseu,</p>
 <p>mirata est Marathon Cretaei sanguine tauri;</p>
 <p n="435">quodque suis securus arat Cromyona colonus,</p>
 <p>munus opusque tuum est. Tellus Epidauria per te</p>
 <p>clavigeram vidit Vulcani occumbere prolem,</p>
 <p>vidit et inmitem Cephisias ora Procrusten,</p>
 <p>Cercyonis letum vidit Cerealis Eleusin.</p>
 <p n="440">Occidit ille Sinis, magnis male viribus usus,</p>
 <p>qui poterat curvare trabes et agebat ab alto</p>
 <p>ad terram late sparsuras corpora pinus.</p>
 <p>Tutus ad Alcathoen, Lelegeia moenia, limes</p>
 <p>composito Scirone patet, sparsisque latronis</p>
 <p n="445">terra negat sedem, sedem negat ossibus unda;</p>
 <p>quae iactata diu fertur durasse vetustas</p>
 <p>in scopulos: scopulis nomen Scironis inhaeret.</p>
 <p>Si titulos annosque tuos numerare velimus,</p>
 <p>facta premant annos. Pro te, fortissime, vota</p>
 <p n="450">publica suscipimus, Bacchi tibi sumimus haustus.</p>
<milestone ed="P" unit="para"/> <p>Consonat adsensu populi precibusque faventum</p>
 <p>regia, nec tota tristis locus ullus in urbe est.</p>
<milestone n="453" unit="card"/>
<milestone ed="Magnus" n="Aeacus. Pestilentia. Myrmidones." unit="tale"/>
<milestone ed="P" unit="para"/> <p>Nec tamen (usque adeo nulla est sincera voluptas,</p>
 <p>sollicitumque aliquid laetis intervenit) Aegeus</p>
 <p n="455">gaudia percepit nato secura recepto.</p>
 <p>Bella parat Minos. Qui quamquam milite, quamquam</p>
 <p>classe valet, patria tamen est firmissimus ira</p>
 <p>Androgeique necem iustis ulciscitur armis.</p>
 <p>Ante tamen bello vires adquirit amicas,</p>
 <p n="460">quaque potens habitus, volucri freta classe pererrat.</p>
 <p>Hinc Anaphen sibi iungit et Astypaleia regna,</p>
 <p>promissis Anaphen, regna Astypaleia bello;</p>
 <p>hinc humilem Myconum cretosaque rura Cimoli</p>
 <p>florentemque thymo Cythnum parvamque Seriphon</p>
 <p n="465">marmoreamque Paron, quaque impia prodidit Arnen</p>
 <p>Sithonis (accepto, quod avara poposcerat, auro</p>
 <p>mutata est in avem, quae nunc quoque diligit aurum,</p>
 <p>nigra pedes, nigris velata monedula pennis).</p>
 <p>At non Oliaros Didymaeque et Tenos et Andros</p>
 <p n="470">et Gyaros nitidaeque ferax Peparethos olivae</p>
 <p>Gnosiacas iuvere rates. Latere inde sinistro</p>
 <p>Oenopiam Minos petit, Aeacideia regna:</p>
 <p>Oenopiam veteres appellavere, sed ipse</p>
 <p>Aeacus Aeginam genetricis nomine dixit.</p>
<milestone ed="P" unit="para"/> <p n="475">Turba ruit tantaeque virum cognoscere famae</p>
 <p>expetit. Occurrunt illi Telamonque, minorque</p>
 <p>quam Telamon Peleus, et proles tertia Phocus.</p>
 <p>Ipse quoque egreditur tardus gravitate senili</p>
 <p>Aeacus, et quae sit veniendi causa requirit.</p>
 <p n="480">Admonitus patrii luctus suspirat et illi</p>
 <p>dicta refert rector populorum talia centum:</p>
 <p>Arma iuves oro pro gnato sumpta piaeque</p>
 <p>pars sis militiae; tumulo solacia posco.</p>
 <p>Huic Asopiades petis inrita dixit et urbi</p>
 <p n="485">non facienda meae: neque enim coniunctior ulla</p>
 <p>Cecropidis hac est tellus: ea foedera nobis.</p>
 <p>Tristis abit stabunt que tibi tua foedera magno</p>
 <p>dixit et utilius bellum putat esse minari</p>
 <p>quam gerere atque suas ibi praeconsumere vires.</p>
<milestone ed="P" unit="para"/> <p n="490">Classis ab Oenopiis etiamnum Lyctia muris</p>
 <p>spectari poterat, cum pleno concita velo</p>
 <p>Attica puppis adest in portusque intrat amicos,</p>
 <p>quae Cephalum patriaeque simul mandata ferebat.</p>
 <p>Aeacidae longo iuvenes post tempore visum</p>
 <p n="495">agnovere tamen Cephalum dextrasque dedere</p>
 <p>inque patris duxere domum. Spectabilis heros</p>
 <p>et veteris retinens etiamnum pignera formae</p>
 <p>ingreditur ramumque tenens popularis olivae</p>
 <p>a dextra laevaque duos aetate minores</p>
 <p n="500">maior habet, Clyton et Buten, Pallante creatos.</p>
<milestone ed="P" unit="para"/> <p>Postquam congressus primi sua verba tulerunt,</p>
 <p>Cecropidae Cephalus peragit mandata rogatque</p>
 <p>auxilium foedusque refert et iura parentum</p>
 <p>imperiumque peti totius Achaidos addit.</p>
 <p n="505">Sic ubi mandatam iuvit facundia causam,</p>
 <p>Aeacus, in capulo sceptri nitente sinistra,</p>
 <p>ne petite auxilium, sed sumite, dixit Athenae;</p>
 <p>nec dubie vires, quas haec habet insula, vestras</p>
 <p>ducite; et omnia habet (rerum status iste mearum).</p>
 <p n="510">Robora non desunt, superat mihi miles et hosti:</p>
 <p>gratia dis, felix et inexcusabile tempus.</p>
 <p>Immo ita sit, Cephalus, crescat tua civibus opto</p>
 <p>urbs! ait. Adveniens equidem modo gaudia cepi,</p>
 <p>cum tam pulchra mihi, tam par aetate iuventus</p>
 <p n="515">obvia processit. Multos tamen inde requiro,</p>
 <p>quos quondam vidi vestra prius urbe receptus.</p>
 <p>Aeacus ingemuit tristique ita voce locutus:</p>
 <p>Flebile principium melior fortuna secuta est.</p>
 <p>Hanc utinam possem vobis memorare sine illo!</p>
 <p n="520">Ordine nunc repetam. Neu longa ambage morer vos:</p>
 <p>ossa cinisque iacent, memori quos mente requiris.</p>
 <p>Et quota pars illi rerum periere mearum!</p>
<milestone ed="P" unit="para"/> <p>Dira lues ira populis Iunonis iniquae</p>
 <p>incidit exosae dictas a paelice terras.</p>
 <p n="525">Dum visum mortale malum tantaeque latebat</p>
 <p>causa nocens cladis, pugnatum est arte medendi:</p>
 <p>exitium superabat opem, quae victa iacebat.</p>
<milestone ed="P" unit="para"/> <p>Principio caelum spissa caligine terras</p>
 <p>pressit et ignavos inclusit nubibus aestus;</p>
 <p n="530">dumque quater iunctis explevit cornibus orbem</p>
 <p>luna, quater plenum tenuata retexuit orbem,</p>
 <p>letiferis calidi spirarunt aestibus austri.</p>
 <p>Constat et in fontes vitium venisse lacusque,</p>
 <p>miliaque incultos serpentum multa per agros</p>
 <p n="535">errasse atque suis fluvios temerasse venenis.</p>
 <p>Strage canum primo volucrumque oviumque boumque,</p>
 <p>inque feris subiti deprensa potentia morbi.</p>
 <p>Concidere infelix validos miratur arator</p>
 <p>inter opus tauros medioque recumbere sulco;</p>
 <p n="540">lanigeris gregibus balatus dantibus aegros</p>
 <p>sponte sua lanaeque cadunt et corpora tabent.</p>
 <p>Acer equus quondam magnaeque in pulvere famae</p>
 <p>degenerat palmas veterumque oblitus honorum</p>
 <p>ad praesepe gemit leto moriturus inerti.</p>
 <p n="545">Non aper irasci meminit, non fidere cursu</p>
 <p>cerva, nec armentis incurrere fortibus ursi.</p>
 <p>Omnia languor habet; silvisque agrisque viisque</p>
 <p>corpora foeda iacent, vitiantur odoribus aurae.</p>
 <p>Mira loquar: non illa canes avidaeque volucres,</p>
 <p n="550">non cani tetigere lupi; dilapsa liquescunt</p>
 <p>adflatuque nocent et agunt contagia late.</p>
<milestone n="552" unit="card"/>
<milestone ed="P" unit="para"/> <p>Pervenit ad miseros damno graviore colonos</p>
 <p>pestis et in magnae dominatur moenibus urbis.</p>
 <p>Viscera torrentur primo, flammaeque latentis</p>
 <p n="555">indicium rubor est et ductus anhelitus ingens.</p>
 <p>Aspera lingua tumet, tepidisque arentia ventis</p>
 <p>ora patent, auraeque graves captantur hiatu.</p>
 <p>Non stratum, non ulla pati velamina possunt,</p>
 <p>dura sed in terra ponunt praecordia; nec fit</p>
 <p n="560">corpus humo gelidum, sed humus de corpore fervet.</p>
 <p>Nec moderator adest, inque ipsos saeva medentes</p>
 <p>erumpit clades, obsuntque auctoribus artes:</p>
 <p>quo propior quisque est servitque fidelius aegro,</p>
 <p>in partem leti citius venit. Utque salutis</p>
 <p n="565">spes abiit finemque vident in funere morbi,</p>
 <p>indulgent animis et nulla, quid utile, cura est:</p>
 <p>utile enim nihil est. Passim positoque pudore</p>
 <p>fontibus et fluviis puteisque capacibus haerent,</p>
 <p>nec sitis est exstincta prius quam vita bibendo.</p>
 <p n="570">Inde graves multi nequeunt consurgere et ipsis</p>
 <p>inmoriuntur aquis: aliquis tamen haurit et illas.</p>
 <p>Tantaque sunt miseris invisi taedia lecti:</p>
 <p>prosiliunt, aut si prohibent consistere vires,</p>
 <p>corpora devolvunt in humum: fugiuntque penates</p>
 <p n="575">quisque suos, sua cuique domus funesta videtur,</p>
 <p>et quia causa latet, locus est in crimine parvus</p>
 <p>Semianimes errare viis, dum stare valebant,</p>
 <p>adspiceres, flentes alios terraque iacentes</p>
 <p>lassaque versantes supremo lumina motu:</p>
 <p n="580">membraque pendentis tendunt ad sidera caeli,</p>
 <p>hic illic, ubi mors deprenderat, exhalantes.</p>
 <p>Quid mihi tunc animi fuit? an quod debuit esse,</p>
 <p>ut vitam odissem et cuperem pars esse meorum?</p>
 <p>Quo se cumque acies oculorum flexerat, illic</p>
 <p n="585">vulgus erat stratum, veluti cum putria motis</p>
 <p>poma cadunt ramis agitataque ilice glandes.</p>
<milestone ed="P" unit="para"/> <p>Templa vides contra gradibus sublimia longis:</p>
 <p>Iuppiter illa tenet. Quis non altaribus illis</p>
 <p>inrita tura dedit? Quotiens pro coniuge coniunx,</p>
 <p n="590">pro gnato genitor dum verba precantia dicit,</p>
 <p>non exoratis animam finivit in aris,</p>
 <p>inque manu turis pars inconsumpta reperta est!</p>
 <p>Admoti quotiens templis, dum vota sacerdos</p>
 <p>concipit et fundit purum inter cornua vinum,</p>
 <p n="595">haud exspectato ceciderunt vulnere tauri!</p>
 <p>Ipse ego sacra Iovi pro me patriaque tribusque</p>
 <p>cum facerem natis, mugitus victima diros</p>
 <p>edidit et subito conlapsa sine ictibus ullis</p>
 <p>exiguo tinxit subiectos sanguine cultros.</p>
 <p n="600">Exta quoque aegra notas veri monitusque deorum</p>
 <p>perdiderant: tristes penetrant ad viscera morbi.</p>
 <p>Ante sacros vidi proiecta cadavera postes,</p>
 <p>ante ipsas, quo mors foret invidiosior, aras.</p>
 <p>Pars animam laqueo claudunt mortisque timorem</p>
 <p n="605">morte fugant ultroque vocant venientia fata.</p>
 <p>Corpora missa neci nullis de more feruntur</p>
 <p>funeribus: neque enim capiebant funera portae.</p>
 <p>Aut inhumata premunt terras aut dantur in altos</p>
 <p>indotata rogos. Et iam reverentia nulla est,</p>
 <p n="610">deque rogis pugnant alienisque ignibus ardent.</p>
 <p>Qui lacriment, desunt; indefletaeque vagantur</p>
 <p>matrumque nuruumque animae iuvenumque senumque:</p>
 <p>nec locus in tumulos, nec sufficit arbor in ignes.</p>
<milestone ed="P" unit="para"/> <p>Attonitus tanto miserarum turbine rerum,</p>
 <p n="615">Iuppiter o! dixi si te non falsa loquuntur</p>
 <p>dicta sub amplexus Aeginae Asopidos isse,</p>
 <p>nec te, magne pater, nostri pudet esse parentem,</p>
 <p>aut mihi redde meos aut me quoque conde sepulcro.</p>
 <p>Ille notam fulgore dedit tonitruque secundo.</p>
 <p n="620">Accipio, sintque ista, precor, felicia mentis</p>
 <p>signa tuae dixi. Quod das mihi, pigneror omen.</p>
<milestone ed="P" unit="para"/> <p>Forte fuit iuxta patulis rarissima ramis</p>
 <p>sacra Iovi quercus de semine Dodonaeo:</p>
 <p>hic nos frugilegas adspeximus agmine longo</p>
 <p n="625">grande onus exiguo formicas ore gerentes</p>
 <p>rugosoque suum servantes cortice callem.</p>
 <p>Dum numerum miror, totidem, pater optime dixi,</p>
 <p>tu mihi da cives et inania moenia supple.</p>
 <p>Intremuit ramisque sonum sine flamine motis</p>
 <p n="630">alta dedit quercus. Pavido mihi membra timore</p>
 <p>horruerant, stabantque comae. Tamen oscula terrae</p>
 <p>roboribusque dedi; nec me sperare fatebar:</p>
 <p>sperabam tamen atque animo mea vota fovebam.</p>
<milestone n="634" unit="card"/>
<milestone ed="P" unit="para"/> <p>Nox subit, et curis exercita corpora somnus</p>
 <p n="635">occupat: ante oculos eadem mihi quercus adesse</p>
 <p>et ramos totidem totidemque animalia ramis</p>
 <p>ferre suis visa est pariterque tremiscere motu</p>
 <p>graniferumque agmen subiectis spargere in arvis;</p>
 <p>crescere quod subito et maius maiusque videri</p>
 <p n="640">ac se tollere humo rectoque adsistere trunco</p>
 <p>et maciem numerumque pedum nigrumque colorem</p>
 <p>ponere et humanam membris inducere formam.</p>
 <p>Somnus abit: damno vigilans mea visa querorque</p>
 <p>in superis opis esse nihil. At in aedibus ingens</p>
 <p n="645">murmur erat, vocesque hominum exaudire videbar</p>
 <p>iam mihi desuetas. Dum suspicor has quoque somni</p>
 <p>esse, venit Telamon properus, foribusque reclusis</p>
 <p>speque fideque, pater dixit, maiora videbis:</p>
 <p>egredere! Egredior, qualesque in imagine somni</p>
 <p n="650">visus eram vidisse viros, ex ordine tales</p>
 <p>adspicio noscoque. Adeunt regemque salutant.</p>
 <p>Vota Iovi solvo populisque recentibus urbem</p>
 <p>partior et vacuos priscis cultoribus agros,</p>
 <p>Myrmidonasque voco, nec origine nomina fraudo.</p>
 <p n="655">Corpora vidisti; mores quos ante gerebant,</p>
 <p>nunc quoque habent: parcum genus est patiensque laborum</p>
 <p>quaesitique tenax et quod quaesita reservet.</p>
 <p>Hi te ad bella pares annis animisque sequentur,</p>
 <p>cum primum qui te feliciter attulit, eurus</p>
 <p n="660">(eurus enim attulerat) fuerit mutatus in austros.</p>
<milestone n="661" unit="card"/>
<milestone ed="Magnus" n="Cephalus et Procris." unit="tale"/>
<milestone ed="P" unit="para"/> <p>Talibus atque aliis longum sermonibus illi</p>
 <p>implevere diem. Lucis pars ultima mensae</p>
 <p>est data, nox somnis. Iubar aureus extulerat Sol</p>
 <p>(flabat adhuc eurus redituraqua vela tenebat):</p>
 <p n="665">ad Cephalum Pallante sati, cui grandior aetas,</p>
 <p>ad regem Cephalus simul et Pallante creati</p>
 <p>conveniunt. Sed adhuc regem sopor altus habebat.</p>
 <p>Excipit Aeacides illos in limine Phocus:</p>
 <p>nam Telamon fraterque viros ad bella legebant.</p>
 <p n="670">Phocus in interius spatium pulchrosque recessus</p>
 <p>Cecropidas ducit, cum quis simul ipse resedit.</p>
<milestone ed="P" unit="para"/> <p>Adspicit Aeoliden ignota ex arbore factum</p>
 <p>ferre manu iaculum, cuius fuit aurea cuspis.</p>
 <p>Pauca prius mediis sermonibus ille locutus</p>
 <p n="675">sum nemorum studiosus ait caedisque ferinae:</p>
 <p>qua tamen e silva teneas hastile recisum,</p>
 <p>iamdudum dubito. Certe si fraxinus esset,</p>
 <p>fulva colore foret; si cornus, nodus inesset.</p>
 <p>Unde sit, ignoro. Sed non formosius isto</p>
 <p n="680">viderunt oculi telum iaculabile nostri.</p>
 <p>Excipit Actaeis e fratribus alter, et usum</p>
 <p>maiorem specie mirabere dixit in isto.</p>
 <p>Consequitur quodcumque petit, fortunaque missum</p>
 <p>non regit, et revolat nullo referente cruentum.</p>
 <p n="685">Tum vero iuvenis Nereius omnia quaerit,</p>
 <p>cur sit et unde datum, quis tanti muneris auctor.</p>
 <p>Quae petit, ille refert. Sed enim (narrare pudori est !),</p>
 <p>qua tulerit mercede silet; tactusque dolore</p>
 <p>coniugis amissae lacrimis ita fatur obortis:</p>
<milestone ed="P" unit="para"/> <p n="690">Hoc me, nate dea, (quis possit credere?) telum</p>
 <p>flere facit facietque diu, si vivere nobis</p>
 <p>fata diu dederint. Hoc me cum coniuge cara</p>
 <p>perdidit: hoc utinam caruissem munere semper!</p>
 <p>Procris erat (si forte magis pervenit ad aures</p>
 <p n="695">Orithyia tuas, raptae soror Orithyiae),</p>
 <p>si faciem moresque velis conferre duarum,</p>
 <p>dignior ipsa rapi. Pater hanc mihi iunxit Erechtheus,</p>
 <p>hanc mihi iunxit amor. Felix dicebar eramque.</p>
 <p>Non ita dis visum est, aut nunc quoque forsitan essem.</p>
 <p n="700">Alter agebatur post sacra iugalia mensis,</p>
 <p>cum me cornigeris tendentem retia cervis</p>
 <p>vertice de summo semper florentis Hymetti</p>
 <p>lutea mane videt pulsis Aurora tenebris</p>
 <p>invitumque rapit. Liceat mihi vera referre</p>
 <p n="705">pace deae. Quod sit roseo spectabilis ore,</p>
 <p>quod teneat lucis, teneat confinia noctis,</p>
 <p>nectareis quod alatur aquis, ego Procrin amabam:</p>
 <p>pectore Procris erat, Procris mihi semper in ore.</p>
 <p>Sacra tori coitusque novos thalamosque recentes</p>
 <p n="710">primaque deserti referebam foedera lecti.</p>
 <p>Mota dea est et siste tuas, ingrate, querellas:</p>
 <p>Procrin habe! dixit. Quodsi mea provida mens est,</p>
 <p>non habuisse voles. Meque illi irata remisit.</p>
 <p>Dum redeo mecumque deae memorata retracto,</p>
 <p n="715">esse metus coepit, ne iura iugalia coniunx</p>
 <p>non bene servasset. Facies aetasque iubebat</p>
 <p>credere adulterium; prohibebant credere mores.</p>
 <p>Sed tamen afueram, sed et haec erat unde redibam,</p>
 <p>criminis exemplum, sed cuncta timemus amantes.</p>
 <p n="720">Quaerere quod doleam statuo donisque pudicam</p>
 <p>sollicitare fidem. Favet huic Aurora timori</p>
 <p>inmutatque meam (videor sensisse) figuram.</p>
<milestone ed="P" unit="para"/> <p>Palladias ineo non cognoscendus Athenas</p>
 <p>ingrediorque domum. Culpa domus ipsa carebat</p>
 <p n="725">castaque signa dabat dominoque erat anxia rapto:</p>
 <p>vix aditus per mille dolos ad Erechthida factus.</p>
 <p>Ut vidi, obstipui meditataque paene reliqui</p>
 <p>temptamenta fide. Male me, quin vera faterer,</p>
 <p>continui, male, quin, ut oportuit, oscula ferrem.</p>
 <p n="730">Tristis erat (sed nulla tamen formosior illa</p>
 <p>esse potest tristi) desiderioque calebat</p>
 <p>coniugis abrepti. Tu conlige, qualis in illa,</p>
 <p>Phoce, decor fuerit, quam sic dolor ipse decebat.</p>
 <p>Quid referam, quotiens temptamina nostra pudici</p>
 <p n="735">reppulerint mores, quotiens ego dixerit uni</p>
 <p>servor; ubicumque est, uni mea gaudia servo!</p>
 <p>Cui non ista fide satis experientia sano</p>
 <p>magna foret? Non sum contentus et in mea pugno</p>
 <p>vulnera, dum census dare me pro nocte loquendo</p>
 <p n="740">muneraque augendo tandem dubitare coegi.</p>
 <p>Exclamo: Male (fictor adest !), male fictus adulter</p>
 <p>verus eram coniunx! me, perfida, teste teneris!</p>
 <p>Illa nihil. Tacito tantummodo victa pudore</p>
 <p>insidiosa malo cum coniuge limina fugit;</p>
 <p n="745">offensaque mei genus omne perosa virorum</p>
 <p>montibus errabat, studiis operata Dianae.</p>
 <p>Tum mihi deserto violentior ignis ad ossa</p>
 <p>pervenit. Orabam veniam et peccasse fatebar</p>
 <p>et potuisse datis simili succumbere culpae</p>
 <p n="750">me quoque muneribus, si munera tanta darentur.</p>
<milestone ed="P" unit="para"/> <p>Haec mihi confesso, laesum prius ulta pudorem,</p>
 <p>redditur et dulces concorditer exigit annos.</p>
 <p>Dat mihi praeterea, tamquam se parva dedisset</p>
 <p>dona, canem munus, quem cum sua traderet illi</p>
 <p n="755">Cynthia, currendo superabit dixerat omnes.</p>
 <p>Dat simul et iaculum, manibus quod (cernis) habemus.</p>
 <p>Muneris alterius quae sit fortuna, requiris?</p>
 <p>Accipe mirandum: novitate movebere facti.</p>
<milestone n="759" unit="card"/>
<milestone ed="P" unit="para"/> <p>Carmina Laiades non intellecta priorum</p>
 <p n="760">solverat ingeniis, et praecipitata iacebat</p>
 <p>inmemor ambagum vates obscura suarum.</p>
 <p>scilicet alma Themis non talia liquit inulta.</p>
 <p>Protinus Aoniis inmittitur altera Thebis</p>
 <p>pestis, et exitio multi pecorumque suoque</p>
 <p n="765">rurigenae pavere feram. Vicina iuventus</p>
 <p>venimus et latos indagine cinximus agros.</p>
 <p>Illa levi velox superabat retia saltu</p>
 <p>summaque transibat positarum lina plagarum.</p>
 <p>Copula detrahitur canibus: quos illa sequentes</p>
 <p n="770">effugit et celeri non segnior alite ludit.</p>
 <p>Poscor et ipse meum consensu Laelapa magno</p>
 <p>(muneris hoc nomen). Iamdudum vincula pugnat</p>
 <p>exuere ipse sibi colloque morantia tendit.</p>
 <p>Vix bene missus erat, nec iam poteramus, ubi esset,</p>
 <p n="775">scire. Pedum calidus vestigia pulvis habebat,</p>
 <p>ipse oculis ereptus erat. Non ocior illo</p>
 <p>hasta nec exutae contorto verbere glandes,</p>
 <p>nec Gortyniaco calamus levis exit ab arcu.</p>
 <p>Collis apex medii subiectis inminet arvis:</p>
 <p n="780">tollor eo capioque novi spectacula cursus,</p>
 <p>quo modo deprendi, modo se subducere ab ipso</p>
 <p>vulnere visa fera est. Nec limite callida recto</p>
 <p>in spatiumque fugit, sed decipit ora sequentis</p>
 <p>et redit in gyrum, ne sit suus impetus hosti.</p>
 <p n="785">Inminet hic sequiturque parem similisque tenenti</p>
 <p>non tenet et vanos exercet in aera morsus.</p>
 <p>Ad iaculi vertebar opem. Quod dextera librat</p>
 <p>dum mea, dum digitos amentis addere tempto,</p>
 <p>lumina deflexi. Revocataque rursus eodem</p>
 <p n="790">rettuleram: in medio (mirum) duo marmora campo</p>
 <p>adspicio: fugere hoc, illud captare putares.</p>
 <p>Scilicet invictos ambo certamine cursus</p>
 <p>esse deus voluit, siquis deus adfuit illis.</p>
<milestone ed="P" unit="para"/> <p>Hactenus, et tacuit. Iaculo quod crimen in ipso est?</p>
 <p n="795">Phocus ait. Iaculi sic crimina reddidit ille:</p>
<milestone ed="P" unit="para"/> <p>Gaudia principium nostri sunt, Phoce, doloris:</p>
 <p>illa prius referam. Iuvat o meminisse beati</p>
 <p>temporis, Aeacida, quo primos rite per annos</p>
 <p>coniuge eram felix, felix erat illa marito.</p>
 <p n="800">Mutua cura duos et amor socialis habebat;</p>
 <p>nec Iovis illa meo thalamos praeferret amori,</p>
 <p>nec, me quae caperet, non si Venus ipsa veniret,</p>
 <p>ulla erat: aequales urebant pectora flammae.</p>
<milestone ed="P" unit="para"/> <p>Sole fere radiis feriente cacumina primis</p>
 <p n="805">venatum in silvas iuvenaliter ire solebam.</p>
 <p>Nec mecum famuli nec equi nec naribus acres</p>
 <p>ire canes, nec lina sequi nodosa solebant:</p>
 <p>tutus eram iaculo. Sed cum satiata ferinae</p>
 <p>dextera caedis erat, repetebam frigus et umbras</p>
 <p n="810">et quae de gelidis exibat vallibus aura.</p>
 <p>Aura petebatur medio mihi lenis in aestu,</p>
 <p>auram exspectabam, requies erat illa labori.</p>
 <p>Aura (recordor enim) venias cantare solebam,</p>
 <p>meque iuves intresque sinus, gratissima, nostros,</p>
 <p n="815">utque facis, relevare velis, quibus urimur, aestus.</p>
 <p>Forsitan addiderim (sic me mea fata trahebant)</p>
 <p>blanditias plures et tu mihi magna voluptas,</p>
 <p>dicere sim solitus, tu me reficisque fovesque,</p>
 <p>tu facis, ut silvas, ut amem loca sola; meoque</p>
 <p n="820">spiritus iste tuus semper captatur ab ore.</p>
<milestone ed="P" unit="para"/> <p>Vocibus ambiguis deceptam praebuit aurem</p>
 <p>nescio quis, nomenque aurae tam saepe vocatum</p>
 <p>esse putat nymphae: nympham mihi credit amari.</p>
 <p>Criminis extemplo ficti temerarius index</p>
 <p n="825">Procrin adit linguaque refert audita susurra.</p>
 <p>Credula res amor est: subito conlapsa dolore,</p>
 <p>ut mihi narratur, cecidit; longoque refecta</p>
 <p>tempore se miseram, se fati dixit iniqui,</p>
 <p>deque fide questa est; et crimine concita vano</p>
 <p n="830">quod nihil est, metuit, metuit sine corpore nomen</p>
 <p>et dolet infelix veluti de paelice vera.</p>
 <p>Saepe tamen dubitat speratque miserrima falli</p>
 <p>indicioque fidem negat et, nisi viderit ipsa,</p>
 <p>damnatura sui non est delicta mariti.</p>
 <p n="835">Postera depulerant Aurorae lumina noctem:</p>
 <p>egredior silvamque peto, victorque per herbas</p>
 <p>Aura veni dixi, nostroque medere labori.</p>
 <p>Et subito gemitus inter mea verba videbar</p>
 <p>nescio quos audisse: veni tamen optima! dicens</p>
 <p n="840">fronde levem rursus strepitum faciente caduca</p>
 <p>sum ratus esse feram telumque volatile misi.</p>
 <p>Procris erat; medioque tenens in pectore vulnus</p>
 <p>ei mihi conclamat. Vox est ubi cognita fidae</p>
 <p>coniugis, ad vocem praeceps amensque cucurri.</p>
 <p n="845">Semianimem et sparsas foedantem sanguine vestes</p>
 <p>et sua (me miserum!) de vulnere dona trahentem</p>
 <p>invenio, corpusque meo mihi carius ulnis</p>
 <p>mollibus attollo scissaque a pectore veste</p>
 <p>vulnera saeva ligo conorque inhibere cruorem,</p>
 <p n="850">neu me morte sua sceleratum deserat, oro.</p>
 <p>Viribus illa carens et iam moribunda coegit</p>
 <p>haec se pauca loqui: Per nostri foedera lecti</p>
 <p>perque deos supplex oro superosque meosque,</p>
 <p>per siquid merui de te bene perque manentem</p>
 <p n="855">nunc quoque, cum pereo, causam mihi mortis, amorem,</p>
 <p>ne thalamis Auram patiare innubere nostris.</p>
 <p>Dixit, et errorem tum denique nominis esse</p>
 <p>et sensi et docui. Sed quid docuisse iuvabat?</p>
 <p>Labitur, et parvae fugiunt cum sanguine vires.</p>
 <p n="860">Dumque aliquid spectare potest, me spectat et in me</p>
 <p>infelicem animam nostroque exhalat in ore;</p>
 <p>sed vultu meliore mori secura videtur.</p>
 <p>Flentibus haec lacrimans heros memorabat: et ecce</p>
 <p>Aeacus ingreditur duplici cum prole novoque</p>
 <p n="865">milite, quem Cephalus cum fortibus accipit armis.</p>
</div1>
<div1 type="Book" n="8">
<milestone n="1" unit="card"/>
<milestone ed="Magnus" n="Nisus et Scylla." unit="tale"/>
<milestone ed="P" unit="para"/> <p>Iam nitidum retegente diem noctisque fugante</p>
 <p>tempora Lucifero cadit eurus, et umida surgunt</p>
 <p>nubila: dant placidi cursum redeuntibus austri</p>
 <p>Aeacidis Cephaloque, quibus feliciter acti</p>
 <p n="5">ante exspectatum portus tenuere petitos.</p>
<milestone ed="P" unit="para"/> <p>Interea Minos Lelegeia litora vastat</p>
 <p>praetemptatque sui vires Mavortis in urbe</p>
 <p>Alcathoi, quam Nisus habet, cui splendidus ostro</p>
 <p>inter honoratos medioque in vertice canos</p>
 <p n="10">crinis inhaerebat, magni fiducia regni.</p>
<milestone ed="P" unit="para"/> <p>Sexta resurgebant orientis cornua lunae,</p>
 <p>et pendebat adhuc belli fortuna: diuque</p>
 <p>inter utrumque volat dubiis Victoria pennis.</p>
<milestone ed="P" unit="para"/> <p>Regia turris erat vocalibus addita muris,</p>
 <p n="15">in quibus auratam proles Letoia fertur</p>
 <p>deposuisse lyram: saxo sonus eius inhaesit.</p>
 <p>Saepe illuc solita est ascendere filia Nisi</p>
 <p>et petere exiguo resonantia saxa lapillo,</p>
 <p>tum cum pax esset: bello quoque saepe solebat</p>
 <p n="20">spectare ex illa rigidi certamina Martis.</p>
 <p>Iamque mora belli procerum quoque nomina norat</p>
 <p>armaque equosque habitusque Cydonaeasque pharetras.</p>
 <p>Noverat ante alios faciem ducis Europaei,</p>
 <p>plus etiam, quam nosse sat est. Hac iudice Minos,</p>
 <p n="25">seu caput abdiderat cristata casside pennis,</p>
 <p>in galea formosus erat; seu sumpserat aere</p>
 <p>fulgentem clipeum, clipeum sumpsisse decebat.</p>
 <p>Torserat adductis hastilia lenta lacertis:</p>
 <p>laudabat virgo iunctam cum viribus artem.</p>
 <p n="30">Imposito calamo patulos sinuaverat arcus:</p>
 <p>sic Phoebum sumptis iurabat stare sagittis.</p>
 <p>Cum vero faciem dempto nudaverat aere</p>
 <p>purpureusque albi stratis insignia pictis</p>
 <p>terga premebat equi spumantiaque ora regebat,</p>
 <p n="35">vix sua, vix sanae virgo Niseia compos</p>
 <p>mentis erat. Felix iaculum, quod tangeret ille,</p>
 <p>quaeque manu premeret, felicia frena vocabat.</p>
 <p>Impetus est illi, liceat modo, ferre per agmen</p>
 <p>virgineos hostile gradus, est impetus illi</p>
 <p n="40">turribus e summis in Gnosia mittere corpus</p>
 <p>castra, vel aeratas hosti recludere portas,</p>
 <p>vel siquid Minos aliud velit. Utque sedebat</p>
 <p>candida Dictaei spectans tentoria regis,</p>
 <p>laeter, ait doleamne geri lacrimabile bellum,</p>
 <p n="45">in dubio est. Doleo, quod Minos hostis amanti est:</p>
 <p>sed nisi bella forent, numquam mihi cognitus esset.</p>
 <p>Me tamen accepta poterat deponere bellum</p>
 <p>obside, me comitem, me pacis pignus haberet.</p>
 <p>Si quae te peperit, talis, pulcherrime rerum,</p>
 <p n="50">qualis es ipsa fuit, merito deus arsit in illa.</p>
 <p>O ego ter felix, si pennis lapsa per auras</p>
 <p>Gnosiaci possem castris insistere regis</p>
 <p>fassaque me flammasque meas, qua dote, rogarem,</p>
 <p>vellet emi! tantum patrias ne posceret arces.</p>
 <p n="55">Nam pereant potius sperata cubilia, quam sim</p>
 <p>proditione potens!  Quamvis saepe utile vinci</p>
 <p>victoris placidi fecit clementia multis:</p>
 <p>iusta gerit certe pro nato bella perempto</p>
 <p>et causaque valet causamque tenentibus armis,</p>
 <p n="60">et, puto, vincemur. Quis enim manet exitus urbem,</p>
 <p>cum suus haec illi reserabit moenia Mavors</p>
 <p>et non noster amor? Melius sine caede moraque</p>
 <p>impensaque sui poterit superare cruoris.</p>
 <p>Non metuam certe, ne quis tua pectora, Minos,</p>
 <p n="65">vulneret imprudens. Quis enim tam durus, ut in te</p>
 <p>dirigere inmitem non inscius audeat hastam?</p>
 <p>Coepta placent, et stat sententia tradere mecum</p>
 <p>dotalem patriam finemque imponere bello.</p>
 <p>Verum velle parum est! Aditus custodia servat</p>
 <p n="70">claustraque portarum genitor tenet: hunc ego solum</p>
 <p>infelix timeo, solus mea vota moratur.</p>
 <p>Di facerent, sine patre forem!  Sibi quisque profecto</p>
 <p>est deus: ignavis precibus Fortuna repugnat.</p>
 <p>Altera iamdudum succensa cupidine tanto</p>
 <p n="75">perdere gauderet quodcumque obstaret amori.</p>
 <p>Et cur ulla foret me fortior? Ire per ignes</p>
 <p>et gladios ausim. Nec in hoc tamen ignibus ullis</p>
 <p>aut gladiis opus est: opus est mihi crine paterno.</p>
 <p>Illa mihi est auro pretiosior, illa beatam</p>
 <p n="80">purpura me votique mei factura potentem.</p>
<milestone n="81" unit="card"/>
<milestone ed="P" unit="para"/> <p>Talia dicenti curarum maxima nutrix</p>
 <p>nox intervenit, tenebrisque audacia crevit.</p>
 <p>Prima quies aderat, qua curis fessa diurnis</p>
 <p>pectora somnus habet: thalamos taciturna paternos</p>
 <p n="85">intrat et (heu facinus!) fatali nata parentem</p>
 <p>crine suum spoliat praedaque potita nefanda</p>
 <p>fert secum spolium celeris progressaque porta</p>
 <p>per medios hostes (meriti fiducia tanta est)</p>
 <p>pervenit ad regem. Quem sic adfata paventem est:</p>
<milestone ed="P" unit="para"/> <p n="90">Suasit amor facinus. Proles ego regia Nisi</p>
 <p>Scylla tibi trado patriaeque meosque penates.</p>
 <p>Praemia nulla peto nisi te. Cape pignus amoris</p>
 <p>purpureum crinem, nec me nunc tradere crinem,</p>
 <p>sed patrium tibi crede caput. Scelerataque dextra</p>
 <p n="95">munera porrexit. Minos porrecta refugit</p>
 <p>turbatusque novi respondit imagine facti:</p>
 <p>Di te summoveant, o nostri infamia saecli,</p>
 <p>orbe suo, tellusque tibi pontusque negetur.</p>
 <p>Certe ego non patiar Iovis incunabula, Creten,</p>
 <p n="100">qui meus est orbis, tantum contingere monstrum.</p>
<milestone ed="P" unit="para"/> <p>Dixit, et ut leges captis iustissimus auctor</p>
 <p>hostibus imposuit, classis retinacula solvi</p>
 <p>iussit et aeratas impelli remige puppes.</p>
<milestone ed="P" unit="para"/> <p>Scylla freto postquam deductas nare carinas</p>
 <p n="105">nec praestare ducem sceleris sibi praemia vidit,</p>
 <p>consumptis precibus violentam transit in iram,</p>
 <p>intendensque manus, passis furibunda capillis,</p>
 <p>quo fugis exclamat, meritorum auctore relicta,</p>
 <p>o patriae praelate meae, praelate parenti?</p>
 <p n="110">Quo fugis, inmitis? cuius victoria nostrum</p>
 <p>et scelus et meritum est. Nec te data munera, nec te</p>
 <p>noster amor movit, nec quod spes omnis in unum</p>
 <p>te mea congesta est? Nam quo deserta revertar?</p>
 <p>In patriam? Superata iacet. Sed finge manere:</p>
 <p n="115">proditione mea clausa est mihi. Patris ad ora?</p>
 <p>Quem tibi donavi! Cives odere merentem,</p>
 <p>finitimi exemplum metuunt: exponimur orbae,</p>
 <p>terrarum nobis ut Crete sola pateret.</p>
 <p>Hac quoque si prohibes et nos, ingrate, relinquis,</p>
 <p n="120">non genetrix Europa tibi ea, sed inhospita Syrtis,</p>
 <p>Armeniae tigres austroque agitata Charybdis.</p>
 <p>Nec Iove tu natus, nec mater imagine tauri</p>
 <p>ducta tua est (generis falsa est ea fabula !): verus</p>
 <p>et ferus et captus nullius amore iuvencae,</p>
 <p n="125">qui te progenuit, taurus fuit. Exige poenas,</p>
 <p>Nise pater! gaudete malis, modo prodita, nostris</p>
 <p>moenia! nam fateor, merui et sum digna perire.</p>
 <p>Sed tamen ex illis aliquis, quos impia laesi,</p>
 <p>me perimat. Cur, qui vicisti crimine nostro,</p>
 <p n="130">insequeris crimen? Scelus hoc patriaeque patrique,</p>
 <p>officium tibi sit. Te vere coniuge digna est,</p>
 <p>quae torvum ligno decepit adultera taurum</p>
 <p>discordemque utero fetum tulit. Ecquid ad aures</p>
 <p>perveniunt mea dicta tuas? An inania venti</p>
 <p n="135">verba ferunt idemque tuas, ingrate, carinas?</p>
 <p>Iam iam Pasiphaen non est mirabile taurum</p>
 <p>praeposuisse tibi: tu plus feritatis habebas.</p>
 <p>Me miseram! properare iubet, divulsaque remis</p>
 <p>unda sonat; mecumque simul mea terra recedit.</p>
 <p n="140">Nil agis, o frustra meritorum oblite meorum:</p>
 <p>insequar invitum, puppimque amplexa recurvam</p>
 <p>per freta longa trahar. Vix dixerat, insilit undis</p>
 <p>consequiturque rates, faciente cupidine vires,</p>
 <p>Gnosiacaeque haeret comes invidiosa carinae.</p>
<milestone ed="P" unit="para"/> <p n="145">Quam pater ut vidit (nam iam pendebat in aura</p>
 <p>et modo factus erat fulvis haliaeetus alis),</p>
 <p>ibat, ut haerentem rostro laceraret adunco.</p>
 <p>Illa metu puppim dimisit, et aura cadentem</p>
 <p>sustinuisse levis, ne tangeret aequora, visa est.</p>
 <p n="150">Pluma fuit: plumis in avem mutata vocatur</p>
 <p>ciris, et a tonso est hoc nomen adepta capillo.</p>
<milestone n="152" unit="card"/>
<milestone ed="Magnus" n="Labyrinthus. Ariadnes corona." unit="tale"/>
<milestone ed="P" unit="para"/> <p>Vota Iovi Minos taurorum corpora centum</p>
 <p>solvit, ut egressus ratibus Curetida terram</p>
 <p>contigit, spoliis decorata est regia fixis.</p>
<milestone ed="P" unit="para"/> <p n="155">Creverat opprobrium generis, foedumque patebat</p>
 <p>matris adulterium monstri novitate biformis.</p>
 <p>Destinat hunc Minos thalamo removere pudorem</p>
 <p>multiplicique domo caecisque includere tectis.</p>
 <p>Daedalus ingenio fabrae celeberrimus artis</p>
 <p n="160">ponit opus turbatque notas et lumina flexu</p>
 <p>ducit in errorem variarum ambage viarum.</p>
 <p>Non secus ac liquidis Phrygius Maeandrus in undis</p>
 <p>ludit et ambiguo lapsu refluitque fluitque</p>
 <p>occurrensque sibi venturas adspicit undas,</p>
 <p n="165">et nunc ad fontes, nunc ad mare versus apertum</p>
 <p>incertas exercet aquas: ita Daedalus implet</p>
 <p>innumeras errore vias. Vixque ipse reverti</p>
 <p>ad limen potuit: tanta est fallacia tecti.</p>
<milestone ed="P" unit="para"/> <p>Quo postquam geminam tauri iuvenisque figuram</p>
 <p n="170">clausit, et Actaeo bis pastum sanguine monstrum</p>
 <p>tertia sors annis domuit repetita novenis,</p>
 <p>utque ope virginea nullis iterata priorum</p>
 <p>ianua difficilis filo est inventa relecto,</p>
 <p>protinus Aegides rapta Minoide Diam</p>
 <p n="175">vela dedit comitemque suam crudelis in illo</p>
 <p>litore destituit. Desertae et multa querenti</p>
 <p>amplexus et opem Liber tulit; utque perenni</p>
 <p>sidere clara foret, sumptam de fronte coronam</p>
 <p>inmisit caelo. Tenues volat illa per auras</p>
 <p n="180">dumque volat, gemmae nitidos vertuntur in ignes</p>
 <p>consistuntque loco specie remanente coronae,</p>
 <p>qui medius Nixique genu est anguemque tenentis.</p>
<milestone n="183" unit="card"/>
<milestone ed="Magnus" n="Daedalus et Icarus. Perdix." unit="tale"/>
<milestone ed="P" unit="para"/> <p>Daedalus interea Creten longumque perosus</p>
 <p>exsilium tactusque loci natalis amore</p>
 <p n="185">clausus erat pelago. Terras licet inquit et undas</p>
 <p>obstruat: at caelum certe patet; ibimus illac.</p>
 <p>Omnia possideat, non possidet aera Minos.</p>
<milestone ed="P" unit="para"/> <p>Dixit et ignotas animum dimittit in artes</p>
 <p>naturamque novat. Nam ponit in ordine pennas,</p>
 <p n="190">a minima coeptas, longam breviore sequenti,</p>
 <p>ut clivo crevisse putes. Sic rustica quondam</p>
 <p>fistula disparibus paulatim surgit avenis.</p>
 <p>Tum lino medias et ceris adligat imas,</p>
 <p>atque ita compositas parvo curvamine flectit,</p>
 <p n="195">ut veras imitetur aves. Puer Icarus una</p>
 <p>stabat et, ignarus sua se tractare pericla,</p>
 <p>ore renidenti modo, quas vaga moverat aura,</p>
 <p>captabat plumas, flavam modo pollice ceram</p>
 <p>mollibat lusuque suo mirabile patris</p>
 <p n="200">impediebat opus. Postquam manus ultima coepto</p>
 <p>imposita est, geminas opifex libravit in alas</p>
 <p>ipse suum corpus motaque pependit in aura.</p>
<milestone ed="P" unit="para"/> <p>Instruit et natum medio que ut limite curras,</p>
 <p>Icare, ait moneo, ne, si demissior ibis,</p>
 <p n="205">unda gravet pennas, si celsior, ignis adurat.</p>
 <p>Inter utrumque vola. Nec te spectare Booten</p>
 <p>aut Helicen iubeo strictumque Orionis ensem:</p>
 <p>me duce carpe viam. Pariter praecepta volandi</p>
 <p>tradit et ignotas umeris accommodat alas.</p>
 <p n="210">Inter opus monitusque genae maduere seniles,</p>
 <p>et patriae tremuere manus. Dedit oscula nato</p>
 <p>non iterum repetenda suo, pennisque levatus</p>
 <p>ante volat comitique timet, velut ales, ab alto</p>
 <p>quae teneram prolem produxit in aera nido,</p>
 <p n="215">hortaturque sequi damnosasque erudit artes</p>
 <p>et movet ipse suas et nati respicit alas.</p>
 <p>Hos aliquis tremula dum captat harundine pisces,</p>
 <p>aut pastor baculo stivave innixus arator</p>
 <p>vidit et obstipuit, quique aethera carpere possent</p>
 <p n="220">credidit esse deos. Et iam Iunonia laeva</p>
 <p>parte Samos (fuerant Delosque Parosque relictae),</p>
 <p>dextra Lebinthos erat fecundaque melle Calymne,</p>
 <p>cum puer audaci coepit gaudere volatu</p>
 <p>deseruitque ducem caelique cupidine tractus</p>
 <p n="225">altius egit iter. Rapidi vicinia solis</p>
 <p>mollit odoratas, pennarum vincula, ceras.</p>
 <p>Tabuerant cerae: nudos quatit ille lacertos,</p>
 <p>remigioque carens non ullas percipit auras,</p>
 <p>oraque caerulea patrium clamantia nomen</p>
 <p n="230">excipiuntur aqua: quae nomen traxit ab illo.</p>
<milestone ed="P" unit="para"/> <p>At pater infelix, nec iam pater, Icare, dixit,</p>
 <p>Icare, dixit ubi es? qua te regione requiram?</p>
 <p>Icare dicebat: pennas adspexit in undis</p>
 <p>devovitque suas artes corpusque sepulcro</p>
 <p n="235">condidit, et tellus a nomine dicta sepulti.</p>
<milestone ed="P" unit="para"/> <p>Hunc miseri tumulo ponentem corpora nati</p>
 <p>garrula limoso prospexit ab elice perdix</p>
 <p>et plausit pennis testataque gaudia cantu est:</p>
 <p>unica tunc volucris nec visa prioribus annis,</p>
 <p n="240">factaque nuper avis, longum tibi, Daedale, crimen.</p>
 <p>Namque huic tradiderat, fatorum ignara, docendam</p>
 <p>progeniem germana suam, natalibus actis</p>
 <p>bis puerum senis, animi ad praecepta capacis.</p>
 <p>Ille etiam medio spinas in pisce notatas</p>
 <p n="245">traxit in exemplum ferroque incidit acuto</p>
 <p>perpetuos dentes et serrae repperit usum.</p>
 <p>Primus et ex uno duo ferrea bracchia nodo</p>
 <p>vinxit, ut aequali spatio distantibus illis</p>
 <p>altera pars staret, pars altera duceret orbem.</p>
 <p n="250">Daedalus invidit sacraque ex arce Minervae</p>
 <p>praecipitem misit, lapsum mentitus. At illum</p>
 <p>quae favet ingeniis excepit Pallas avemque</p>
 <p>reddidit et medio velavit in aere pennis.</p>
 <p>Sed vigor ingenii quondam velocis in alas</p>
 <p n="255">inque pedes abiit: nomen quod et ante remansit.</p>
 <p>Non tamen haec alte volucris sua corpora tollit,</p>
 <p>nec facit in ramis altoque cacumine nidos:</p>
 <p>propter humum volitat ponitque in saepibus ova</p>
 <p>antiquique memor metuit sublimia casus.</p>
<milestone n="260" unit="card"/>
<milestone ed="Magnus" n="Aper Calydonius. Meleager." unit="tale"/>
<milestone ed="P" unit="para"/> <p n="260">Iamque fatigatum tellus Aetnaea tenebat</p>
 <p>Daedalon, et sumptis pro supplice Cocalus armis</p>
 <p>mitis habebatur, <milestone ed="More" n="ATALANTA AND MELEAGER" unit="tale"/>iam lamentabile Athenae</p>
 <p>pendere desierant Thesea laude tributum.</p>
 <p>Templa coronantur, bellatricemque Minervam</p>
 <p n="265">cum Iove disque vocant aliis, quos sanguine voto</p>
 <p>muneribusque datis et acerris turis honorant.</p>
<milestone ed="P" unit="para"/> <p>Sparserat Argolicas nomen vaga fama per urbes</p>
 <p>Theseos, et populi, quos dives Achaia cepit,</p>
 <p>huius opem magnis imploravere periclis.</p>
 <p n="270">Huius opem Calydon, quamvis Meleagron haberet,</p>
 <p>sollicita supplex petiit prece. Causa petendi</p>
 <p>sus erat, infestae famulus vindexque Dianae.</p>
<milestone ed="P" unit="para"/> <p>Oenea namque ferunt pleni successibus anni</p>
 <p>primitias frugum Cereri, sua vina Lyaeo,</p>
 <p n="275">Palladios flavae latices libasse Minervae.</p>
 <p>Coeptus ab agricolis superos pervenit ad omnes</p>
 <p>ambitiosus honor; solas sine ture relictas</p>
 <p>praeteritae cessasse ferunt Latoidos aras.</p>
 <p>Tangit et ira deos. At non impune feremus,</p>
 <p n="280">quaeque inhonoratae, non et dicemur inultae</p>
 <p>inquit, et Oeneos ultorem spreta per agros</p>
 <p>misit aprum, quanto maiores herbida tauros</p>
 <p>non habet Epiros, sed habent Sicula arva minores.</p>
 <p>Sanguine et igne micant oculi, riget horrida cervix,</p>
 <p n="285">et sactae similes rigidis hastilibus horrent</p>
 <p>stantque velut vallum, velut alta hastilia saetae</p>
 <p>fervida cum rauco latos stridore per armos</p>
 <p>spuma fluit, dentes aequantur dentibus Indis,</p>
 <p>fulmen ab ore venit, frondes adflatibus ardent.</p>
 <p n="290">Is modo crescentes segetes proculcat in herba,</p>
 <p>nunc matura metit fleturi vota coloni</p>
 <p>et Cererem in spicis intercipit. Area frustra</p>
 <p>et frustra exspectant promissas horrea messes.</p>
 <p>Sternuntur gravidi longo cum palmite fetus</p>
 <p n="295">bacaque cum ramis semper frondentis olivae.</p>
 <p>Saevit et in pecudes: non has pastorve canisve,</p>
 <p>non armenta truces possunt defendere tauri.</p>
<milestone ed="P" unit="para"/> <p>Diffugiunt populi nec se nisi moenibus urbis</p>
 <p>esse putant tutos, donec Meleagros et una</p>
 <p n="300">lecta manus iuvenum coiere cupidine laudis:</p>
 <p>Tyndaridae gemini, spectatus caestibus alter,</p>
 <p>alter equo, primaeque ratis molitor Iason,</p>
 <p>et cum Pirithoo, felix concordia, Theseus;</p>
 <p>et duo Thestiadae prolesque Aphareia, Lynceus</p>
 <p n="305">et velox Idas, et iam non femina Caeneus</p>
 <p>Leucippusque ferox iaculoque insignis Acastus</p>
 <p>Hippothousque Dryasque et cretus Amyntore Phoenix,</p>
 <p>Actoridaeque pares et missus ab Elide Phyleus.</p>
 <p>Nec Telamon aberat magnique creator Achillis</p>
 <p n="310">cumque Pheretiade et Hyanteo Iolao</p>
 <p>impiger Eurytion, et cursu invictus Echion,</p>
 <p>Naryciusque Lelex Panopeusque Hyleusque feroxque</p>
 <p>Hippasus et primis etiamnum Nestor in annis,</p>
 <p>et quos Hippocoon antiquis misit Amyclis,</p>
 <p n="315">Penelopaeque socer cum Parrhasio Ancaeo,</p>
 <p>Ampycidesque sagax et adhuc a coniuge tutus</p>
 <p>Oeclides, nemorisque decus Tegeaea Lycaei.</p>
 <p>Rasilis huic summam mordebat fibula vestem,</p>
 <p>crinis erat simplex, nodum conlectus in unum.</p>
 <p n="320">Ex umero pendens resonabat eburnea laevo</p>
 <p>telorum custos, arcum quoque laeva tenebat.</p>
 <p>Talis erat cultu; facies, quam dicere vere</p>
 <p>virgineam in puero, puerilem in virgine possis.</p>
 <p>Hanc pariter vidit, pariter Calydonius heros</p>
 <p n="325">optavit renuente deo flammasque latentes</p>
 <p>hausit et o felix, siquem dignabitur inquit</p>
 <p>ista virum. Nec plura sinit tempusque pudorque</p>
 <p>dicere: maius opus magni certaminis urget.</p>
<milestone ed="P" unit="para"/> <p>Silva frequens trabibus, quam nulla ceciderat aetas,</p>
 <p n="330">incipit a plano devexaque prospicit arva.</p>
 <p>Quo postquam venere viri, pars retia tendunt,</p>
 <p>vincula pars adimunt canibus, pars pressa sequuntur</p>
 <p>signa pedum cupiuntque suum reperire periclum.</p>
 <p>Concava vallis erat, quo se demittere rivi</p>
 <p n="335">adsuerant pluvialis aquae: tenet ima lacunae</p>
 <p>lenta salix ulvaeque leves iuncique palustres</p>
 <p>viminaque et longa parvae sub harundine cannae.</p>
 <p>Hinc aper excitus medios violentus in hostes</p>
 <p>fertur, ut excussis elisi nubibus ignes.</p>
 <p n="340">Sternitur incursu nemus et propulsa fragorem</p>
 <p>silva dat. Exclamant iuvenes praetentaque forti</p>
 <p>tela tenent dextra lato vibrantia ferro.</p>
 <p>Ille ruit spargitque canes, ut quisque furenti</p>
 <p>obstat, et obliquo latrantes dissipat ictu.</p>
<milestone ed="P" unit="para"/> <p n="345">Cuspis Echionio primum contorta lacerto</p>
 <p>vana fuit truncoque dedit leve vulnus acerno.</p>
 <p>Proxima, si nimiis mittentis viribus usa</p>
 <p>non foret, in tergo visa est haesura petito:</p>
 <p>longius it. Auctor teli Pagasaeus Iason.</p>
 <p n="350">Phoebe, ait Ampycides si te coluique coloque,</p>
 <p>da mihi quod petitur certo contingere telo!</p>
 <p>Qua potuit, precibus deus adnuit: ictus ab illo est,</p>
 <p>sed sine vulnere, aper; ferrum Diana volanti</p>
 <p>abstulerat iaculo: lignum sine acumine venit.</p>
<milestone ed="P" unit="para"/> <p n="355">Ira feri mota est, nec fulmine lenius arsit:</p>
 <p>emicat ex oculis, spirat quoque pectore flamma.</p>
 <p>Utque volat moles adducto concita nervo,</p>
 <p>cum petit aut muros aut plenas milite turres,</p>
 <p>in iuvenes certo sic impete vulnificus sus</p>
 <p n="360">fertur et Hippalmon Pelagonaque, dextra tuentes</p>
 <p>cornua, prosternit; socii rapuere iacentes.</p>
 <p>At non letiferos effugit Enaesimus ictus,</p>
 <p>Hippocoonte satus: trepidantem et terga parantem</p>
 <p>vertere succiso liquerunt poplite nervi.</p>
<milestone n="365" unit="card"/>
<milestone ed="P" unit="para"/> <p n="365">Forsitan et Pylius citra Troiana perisset</p>
 <p>tempora: sed sumpto posita conamine ab hasta</p>
 <p>arboris insiluit, quae stabat proxima, ramis</p>
 <p>despexitque, loco tutus, quem fugerat hostem.</p>
<milestone ed="P" unit="para"/> <p>Dentibus ille ferox in querno stipite tritis</p>
 <p n="370">inminet exitio fidensque recentibus armis</p>
 <p>Eurytidae magni rostro femur hausit adunco.</p>
<milestone ed="P" unit="para"/> <p>At gemini, nondum caelestia sidera, fratres,</p>
 <p>ambo conspicui, nive candidioribus ambo</p>
 <p>vectabantur equis, ambo vibrata per auras</p>
 <p n="375">hastarum tremulo quatiebant spicula motu.</p>
 <p>Vulnera fecissent, nisi saetiger inter opacas</p>
 <p>nec iaculis isset nec equo loca pervia silvas.</p>
 <p>Persequitur Telamon studioque incautus eundi</p>
 <p>pronus ab arborea cecidit radice retentus.</p>
<milestone ed="P" unit="para"/> <p n="380">Dum levat hunc Peleus, celerem Tegeaea sagittam</p>
 <p>imposuit nervo sinuatoque expulit arcu.</p>
 <p>Fixa sub aure feri summum destrinxit harundo</p>
 <p>corpus et exiguo rubefecit sanguine saetas.</p>
 <p>Nec tamen illa sui successu laetior ictus,</p>
 <p n="385">quam Meleagros erat. Primus vidisse putatur</p>
 <p>et primus sociis visum ostendisse cruorem</p>
 <p>et meritum dixisse feres virtutis honorem.</p>
 <p>Erubuere viri seque exhortantur et addunt</p>
 <p>cum clamore animos iaciuntque sine ordine tela:</p>
 <p n="390">turba nocet iactis et, quos petit, impedit ictus.</p>
<milestone ed="P" unit="para"/> <p>Ecce furens contra sua fata bipennifer Arcas</p>
 <p>discite, femineis quid tela virilia praestent,</p>
 <p>o iuvenes, operique meo concedite! dixit.</p>
 <p>Ipsa suis licet hunc Latonia protegat armis,</p>
 <p n="395">invita tamen hunc perimet mea dextra Diana.</p>
 <p>Talia magniloquo tumidus memoraverat ore</p>
 <p>ancipitemque manu tollens utraque securim</p>
 <p>institerat digitis, primos suspensus in artus.</p>
 <p>Occupat audentem, quaque est via proxima leto,</p>
 <p n="400">summa ferus geminos direxit ad inguina dentes.</p>
 <p>Concidit Ancaeus glomerataque sanguine multo</p>
 <p>viscera lapsa fluunt: madefacta est terra cruore.</p>
<milestone ed="P" unit="para"/> <p>Ibat in adversum proles Ixionis hostem</p>
 <p>Pirithous valida quatiens venabula dextra.</p>
 <p n="405">Cui procul Aegides o me mihi carior inquit</p>
 <p>pars animae consiste meae! licet eminus esse</p>
 <p>fortibus: Ancaeo nocuit temeraria virtus.</p>
 <p>Dixit et aerata torsit grave cuspide cornum.</p>
 <p>Quo bene librato votique potente futuro,</p>
 <p n="410">obstitit abscisa frondosus ab arbore ramus.</p>
<milestone ed="P" unit="para"/> <p>Misit et Aesonides iaculum: quod casus ab illo</p>
 <p>vertit in inmeriti fatum latrantis et inter</p>
 <p>ilia coniectum tellure per ilia fixum est.</p>
<milestone ed="P" unit="para"/> <p>At manus Oenidae variat, missisque duabus</p>
 <p n="415">hasta prior terra, medio stetit altera tergo.</p>
 <p>Nec mora, dum saevit, dum corpora versat in orbem</p>
 <p>stridentemque novo spumam cum sanguine fundit,</p>
 <p>vulneris auctor adest hostemque inritat ad iram</p>
 <p>splendidaque adversos venabula condit in armos.</p>
<milestone ed="P" unit="para"/> <p n="420">Gaudia testantur socii clamore secundo</p>
 <p>victricemque petunt dextrae coniungere dextram</p>
 <p>inmanemque ferum multa tellure iacentem</p>
 <p>mirantes spectant, neque adhuc contingere tutum</p>
 <p>esse putant; sed tela tamen sua quisque cruentat.</p>
 <p n="425">Ipse pede imposito caput exitiabile pressit</p>
 <p>atque ita sume mei spolium, Nonacria, iuris,</p>
 <p>dixit et in partem veniat mea gloria tecum.</p>
 <p>Protinus exuvias rigidis horrentia saetis</p>
 <p>terga dat et magnis insignia dentibus ora.</p>
 <p n="430">Illi laetitiae est cum munere muneris auctor:</p>
 <p>invidere alii, totoque erat agmine murmur.</p>
 <p>E quibus ingenti tendentes bracchia voce</p>
 <p>pone age nec titulos intercipe, femina, nostros,</p>
 <p>Thestiadae clamant nec te fiducia formae</p>
 <p n="435">decipiat, ne sit longe tibi captus amore</p>
 <p>auctor et huic adimunt munus, ius muneris illi.</p>
<milestone ed="P" unit="para"/> <p>Non tulit et tumida frendens Mavortius ira</p>
 <p>discite, raptores alieni dixit honoris,</p>
 <p>facta minis quantum distent, hausitque nefando</p>
 <p n="440">pectora Plexippi nil tale timentia ferro.</p>
 <p>Toxea, quid faciat, dubium pariterque volentem</p>
 <p>ulcisci fratrem fraternaque fata timentem</p>
 <p>haud patitur dubitare diu calidumque priori</p>
 <p>caede recalfecit consorti sanguine telum.</p>
<milestone ed="More" n="ALTHAEA AND THE DEATH OF MELEAGER" unit="tale"/>
<milestone ed="P" unit="para"/> <p n="445">Dona deum templis nato victore ferebat,</p>
 <p>cum videt exstinctos fratres Althaea referri.</p>
 <p>Quae plangore dato maestis clamoribus urbem</p>
 <p>implet et auratis mutavit vestibus atras.</p>
 <p>At simul est auctor necis editus, excidit omnis</p>
 <p n="450">luctus et a lacrimis in poenae versus amorem est.</p>
<milestone n="451" unit="card"/>
<milestone ed="P" unit="para"/> <p>Stipes erat, quem, cum partus enixa iaceret</p>
 <p>Thestias, in flammam triplices posuere sorores;</p>
 <p>staminaque impresso fatalia pollice nentes</p>
 <p>tempora dixerunt eadem lignoque tibique,</p>
 <p n="455">o modo nate, damus. Quo postquam carmine dicto</p>
 <p>excessere deae, flagrantem mater ab igne</p>
 <p>eripuit ramum sparsitque liquentibus undis.</p>
 <p>Ille diu fuerat penetralibus abditus imis</p>
 <p>servatusque tuos, iuvenis, servaverat annos.</p>
 <p n="460">Protulit hunc genetrix taedasque et fragmina poni</p>
 <p>imperat et positis inimicos admovet ignes.</p>
 <p>Tum conata quater flammis imponere ramum,</p>
 <p>coepta quater tenuit. Pugnant materque sororque,</p>
 <p>et diversa trahunt unum duo nomina pectus.</p>
 <p n="465">Saepe metu sceleris pallebant ora futuri,</p>
 <p>saepe suum fervens oculis dabat ira ruborem.</p>
 <p>Et modo nescio quid similis crudele minanti</p>
 <p>vultus erat, modo quem misereri credere posses.</p>
 <p>Cumque ferus lacrimas animi siccaverat ardor,</p>
 <p n="470">inveniebantur lacrimae tamen. Utque carina,</p>
 <p>quam ventus ventoque rapit contrarius aestus,</p>
 <p>vim geminam sentit paretque incerta duobus:</p>
 <p>Thestias haud aliter dubiis adfectibus errat</p>
 <p>inque vices ponit positamque resuscitat iram.</p>
<milestone ed="P" unit="para"/> <p n="475">Incipit esse tamen melior germana parente,</p>
 <p>et consanguineas ut sanguine leniat umbras,</p>
 <p>impietate pia est. Nam postquam pestifer ignis</p>
 <p>convaluit, rogus iste cremet mea viscera dixit.</p>
 <p>Utque manu dira lignum fatale tenebat,</p>
 <p n="480">ante sepulcrales infelix adstitit aras</p>
 <p>poenarum que deae triplices, furialibus, inquit,</p>
 <p>Eumenides, sacris vultus advertite vestros.</p>
 <p>Ulciscor facioque nefas: mors morte pianda est,</p>
 <p>in scelus addendum scelus est, in funera funus.</p>
 <p n="485">Per coacervatos pereat domus impia luctus.</p>
 <p>An felix Oeneus nato victore fruetur,</p>
 <p>Thestius orbus erit? Melius lugebitis ambo.</p>
 <p>Vos modo, fraterni manes animaeque recentes,</p>
 <p>officium sentite meum magnoque paratas</p>
 <p n="490">accipite inferias, uteri mala pignera nostri! </p>
 <p>Ei mihi! quo rapior? Fratres, ignoscite matri.</p>
 <p>Deficiunt ad coepta manus. Meruisse fatemur</p>
 <p>illum, cur pereat: mortis mihi displicet auctor. </p>
 <p>Ergo impune feret, vivusque et victor et ipso</p>
 <p n="495">successu tumidus regnum Calydonis habebit:</p>
 <p>vos cinis exiguus gelidaeque iacebitis umbrae?</p>
 <p>Haud equidem patiar. Pereat sceleratus et ille</p>
 <p>spemque patris regnumque trahat patriaeque ruinam.</p>
 <p>Mens ubi materna est? Ubi sunt pia iura parentum</p>
 <p n="500">et quos sustinui bis mensum quinque labores?</p>
 <p>O utinam primis arsisses ignibus infans,</p>
 <p>idque ego passa forem! Vixisti munere nostro:</p>
 <p>nunc merito moriere tuo. Cape praemia facti</p>
 <p>bisque datam, primum partu, mox stipite rapto,</p>
 <p n="505">redde animam  vel me fraternis adde sepulcris!</p>
 <p>Et cupio et nequeo. Quid agam? modo vulnera fratrum</p>
 <p>ante oculos mihi sunt et tantae caedis imago,</p>
 <p>nunc animum pietas maternaque nomina frangunt. </p>
 <p>Me miseram! male vincetis, sed vincite, fratres:</p>
 <p n="510">dummodo quae dedero vobis solacia vosque</p>
 <p>ipsa sequar. Dixit, dextraque aversa trementi</p>
 <p>funereum torrem medios coniecit in ignes.</p>
 <p>Aut dedit aut visus gemitus est ipse dedisse</p>
 <p>stipes, ut invitis correptus ab ignibus arsit.</p>
<milestone ed="P" unit="para"/> <p n="515">Inscius atque absens flamma Meleagros ab illa</p>
 <p>uritur et caecis torreri viscera sentit</p>
 <p>ignibus ac magnos superat virtute dolores.</p>
 <p>Quod tamen ignavo cadat et sine sanguine leto,</p>
 <p>maeret et Ancaei felicia vulnera dicit</p>
 <p n="520">grandaevumque patrem fratresque piasque sorores</p>
 <p>cum gemitu sociamque tori vocat ore supremo,</p>
 <p>forsitan et matrem. Crescunt ignisque dolorque</p>
 <p>languescuntque iterum: simul est exstinctus uterque,</p>
 <p>inque leves abiit paulatim spiritus auras</p>
 <p n="525">paulatim cana prunam velante favilla.</p>
<milestone ed="P" unit="para"/> <p>Alta iacet Calydon: lugent iuvenesque senesque,</p>
 <p>vulgusque proceresque gemunt, scissaeque capillos</p>
 <p>planguntur matres Calydonides Eueninae.</p>
 <p>Pulvere canitiem genitor vultusque seniles</p>
 <p n="530">foedat humi fusus spatiosumque increpat aevum.</p>
 <p>Nam de matre manus diri sibi conscia facti</p>
 <p>exegit poenas acto per viscera ferro.</p>
 <p>Non mihi si centum deus ora sonantia linguis</p>
 <p>ingeniumque capax totumque Helicona dedisset,</p>
 <p n="535">tristia persequerer miserarum dicta sororum.</p>
 <p>Inmemores decoris liventia pectora tundunt,</p>
 <p>dumque manet corpus, corpus refoventque foventque,</p>
 <p>oscula dant ipsi, posito dant oscula lecto.</p>
 <p>Post cinerem cineres haustos ad pectora pressant,</p>
 <p n="540">adfusaeque iacent tumulo signataque saxo</p>
 <p>nomina complexae lacrimas in nomina fundunt.</p>
<milestone ed="P" unit="para"/> <p>Quas Parthaoniae tandem Latonia clade</p>
 <p>exsatiata domus praeter Gorgenque nurumque</p>
 <p>nobilis Alcmenae natis in corpore pennis</p>
 <p n="545">adlevat et longas per bracchia porrigit alas</p>
 <p>corneaque ora facit versasque per aera mittit.</p>
<milestone n="547" unit="card"/>
<milestone ed="Magnus" n="Theseus apud Acheloum. Perimele." unit="tale"/>
<milestone ed="P" unit="para"/> <p>Interea Theseus sociati parte laboris</p>
 <p>functus Erechtheas Tritonidos ibat ad arces.</p>
 <p>Clausit iter fecitque moras Achelous eunti</p>
 <p n="550">imbre tumens. Succede meis, ait inclite, tectis,</p>
 <p>Cecropida, nec te committe rapacibus undis:</p>
 <p>ferre trabes solidas obliquaque volvere magno</p>
 <p>murmure saxa solent. Vidi contermina ripae</p>
 <p>cum gregibus stabula alta trahi: nec fortibus illic</p>
 <p n="555">profuit armentis, nec equis velocibus esse.</p>
 <p>Multa quoque hic torrens nivibus de monte solutis</p>
 <p>corpora turbineo iuvenalia flumine mersit.</p>
 <p>Tutior est requies, solito dum flumina currant</p>
 <p>limite, dum tenues capiat suus alveus undas.</p>
<milestone ed="P" unit="para"/> <p n="560">Adnuit Aegides, utar que Acheloe, domoque</p>
 <p>consilioque tuo respondit; et usus utroque est.</p>
<milestone ed="P" unit="para"/> <p>Pumice multicavo nec levibus atria tophis</p>
 <p>structa subit: molli tellus erat umida musco,</p>
 <p>summa lacunabant alterno murice conchae.</p>
 <p n="565">Iamque duas lucis partes Hyperione menso</p>
 <p>discubuere toris Theseus comitesque laborum:</p>
 <p>hac Ixionides, illa Troezenius heros</p>
 <p>parte Lelex, raris iam sparsus tempora canis,</p>
 <p>quosque alios parili fuerat dignatus honore</p>
 <p n="570">amnis Acarnanum, laetissimus hospite tanto.</p>
 <p>Protinus adpositas nudae vestigia nymphae</p>
 <p>instruxere epulis mensas dapibusque remotis</p>
 <p>in gemma posuere merum. Tum maximus heros,</p>
 <p>aequora prospiciens oculis subiecta, quis inquit</p>
 <p n="575">ille locus? digitoque ostendit, et insula nomen</p>
 <p>quod gerit illa, doce: quamquam non una videtur.</p>
<milestone ed="P" unit="para"/> <p>Amnis ad haec non est inquit quod cernitis, unum:</p>
 <p>quinque iacent terrae: spatium discrimina fallit.</p>
 <p>Quoque minus spretae factum mirere Dianae,</p>
 <p n="580">naides hae fuerant. Quae cum bis quinque iuvencos</p>
 <p>mactassent rurisque deos ad sacra vocassent,</p>
 <p>inmemores nostri festas duxere choreas.</p>
 <p>Intumui, quantusque feror, cum plurimus umquam,</p>
 <p>tantus eram, pariterque animis inmanis et undis</p>
 <p n="585">a silvis silvas et ab arvis arva revelli</p>
 <p>cumque loco nymphas, memores tum denique nostri,</p>
 <p>in freta provolvi. Fluctus nosterque marisque</p>
 <p>continuam diduxit humum partesque resolvit</p>
 <p>in totidem, mediis quot cernis Echinadas undis.</p>
 <p n="590">Ut tamen ipse vides, procul en procul una recessit</p>
 <p>insula, grata mihi; Perimelen navita dicit.</p>
 <p>Huic ego virgineum dilectae nomen ademi.</p>
 <p>Quod pater Hippodamas aegre tulit inque profundum</p>
 <p>propulit e scopulo periturae corpora natae.</p>
 <p n="595">Excepi nantemque ferens o proxima mundi</p>
 <p>regna vagae dixi sortite, tridentifer, undae,</p>
 <p>In quo desinimus, quo sacri currimus amnes</p>
 <p>huc ades atque audi placidus, Neptune, precantem.</p>
 <p>Huic ego, quam porto, nocui. Si mitis et aequus,</p>
 <p n="600">si pater Hippodamas, aut si minus impius esset,</p>
 <p>debuit illius misereri, ignoscere nobis.</p>
 <p>adfer opem mersaeque precor, feritate paterna</p>
 <p>da, Neptune, locum; vel sit locus ipsa licebit.</p>
 <p>hunc quoque complectar. Movit caput aequoreus rex</p>
 <p n="605">concussitque suis omnes adsensibus undas.</p>
 <p>Extimuit nymphe, nabat tamen. Ipse natantis</p>
 <p>pectora tangebam trepido salientia motu.</p>
 <p>Dumque ea contrecto, totum durescere sensi</p>
 <p>corpus et inducta condi praecordia terra.</p>
<milestone ed="P" unit="para"/> <p n="610">Dum loquor, amplexa est artus nova terra natantes,</p>
 <p>et gravis increvit mutatis insula membris.</p>
<milestone n="612" unit="card"/>
<milestone ed="Magnus" n="Philemon et Baucis." unit="tale"/>
<milestone ed="P" unit="para"/> <p>Amnis ab his tacuit. Factum mirabile cunctos</p>
 <p>moverat: inridet credentes, utque deorum</p>
 <p>spretor erat mentisque ferox, Ixione natus</p>
 <p n="615">ficta refers nimiumque putas Acheloe potentes</p>
 <p>esse deos dixit, si dant adimuntque figuras.</p>
<milestone ed="P" unit="para"/> <p>Obstipuere omnes nec talia dicta probarunt,</p>
 <p>ante omnesque Lelex, animo maturus et aevo,</p>
 <p>sic ait: Inmensa est finemque potentia caeli</p>
 <p n="620">non habet, et quidquid superi voluere, peractum est.</p>
 <p>Quoque minus dubites, tiliae contermina quercus</p>
 <p>collibus est Phrygiis modico circumdata muro.</p>
 <p>Ipse locum vidi; nam me Pelopeia Pittheus</p>
 <p>misit in arva, suo quondam regnata parenti.</p>
 <p n="625">Haud procul hinc stagnum est, tellus habitabilis olim,</p>
 <p>nunc celebres mergis fulicisque palustribus undae.</p>
<milestone ed="P" unit="para"/> <p>Iuppiter huc specie mortali cumque parente</p>
 <p>venit Atlantiades positis caducifer alis.</p>
 <p>Mille domos adiere locum requiemque petentes,</p>
 <p n="630">mille domos clausere serae. Tamen una recepit,</p>
 <p>parva quidem, stipulis et canna tecta palustri;</p>
 <p>sed pia Baucis anus parilique aetate Philemon</p>
 <p>illa sunt annis iuncti iuvenalibus, illa</p>
 <p>consenuere casa paupertatemque fatendo</p>
 <p n="635">effecere levem nec iniqua mente ferendo.</p>
 <p>Nec refert, dominos illic famulosne requiras:</p>
 <p>tota domus duo sunt, idem parentque iubentque.</p>
<milestone ed="P" unit="para"/> <p>Ergo ubi caelicolae parvos tetigere penates</p>
 <p>submissoque humiles intrarunt vertice postes,</p>
 <p n="640">membra senex posito iussit relevare sedili,</p>
 <p>quo superiniecit textum rude sedula Baucis.</p>
 <p>Inque foco tepidum cinerem dimovit et ignes</p>
 <p>suscitat hesternos foliisque et cortice sicco</p>
 <p>nutrit et ad flammas anima producit anili.</p>
 <p n="645">Multifidasque faces ramaliaque arida tecto</p>
 <p>detulit et minuit parvoque admovit aeno.</p>
 <p>Quodque suus coniunx riguo conlegerat horto,</p>
 <p>truncat holus foliis; furca levat illa bicorni</p>
 <p>sordida terga suis nigro pendentia tigno</p>
 <p n="650">servatoque diu resecat de tergore partem</p>
 <p>exiguam sectamque domat ferventibus undis.</p>
<milestone ed="P" unit="para"/> <p>Interea medias fallunt sermonibus horas</p>
 <p>sentirique moram prohibent. Erat alveus illic</p>
 <p>fagineus, dura clavo suspensus ab ansa.</p>
 <p n="655">Is tepidis inpletur aquis artusque fovendos</p>
 <p>accipit. In medio torus est de mollibus ulvis,</p>
 <p>inpositus lecto sponda pedibusque salignis.</p>
 <p>concutiuntque torum de molli fluminis ulva</p>
 <p>impositum lecto sponda pedibusque salignis.</p>
 <p n="660">Vestibus hunc velant, quas non nisi tempore festo</p>
 <p>sternere consuerant: sed et haec vilisque vetusque</p>
 <p>vestis erat, lecto non indignanda saligno.</p>
 <p>Accubuere dei. Mensam succincta tremensque</p>
 <p>ponit anus, mensae sed erat pes tertius impar.</p>
 <p n="665">Testa parem fecit. Quae postquam subdita clivum</p>
 <p>sustulit, aequatam mentae tersere virentes.</p>
 <p>Ponitur hic bicolor sincerae baca Minervae</p>
 <p>conditaque in liquida corna autumnalia faece</p>
 <p>intibaque et radix et lactis massa coacti</p>
 <p n="670">ovaque non acri leviter versata favilla,</p>
 <p>omnia fictilibus. Post haec caelatus eodem</p>
 <p>sistitur argento crater fabricataque fago</p>
 <p>pocula, qua cava sunt, flaventibus inlita ceris.</p>
 <p>Parva mora est, epulasque foci misere calentes,</p>
 <p n="675">nec longae rursus referuntur vina senectae</p>
 <p>dantque locum mensis paulum seducta secundis.</p>
 <p>Hic nux, hic mixta est rugosis carica palmis</p>
 <p>prunaque et in patulis redolentia mala canistris</p>
 <p>et de purpureis conlectae vitibus uvae.</p>
 <p n="680">Candidus in medio favus est. Super omnia vultus</p>
 <p>accessere boni nec iners pauperque voluntas.</p>
<milestone ed="P" unit="para"/> <p>Interea totiens haustum cratera repleri</p>
 <p>sponte sua per seque vident succrescere vina:</p>
 <p>attoniti novitate pavent manibusque supinis</p>
 <p n="685">concipiunt Baucisque preces timidusque Philemon</p>
 <p>et veniam dapibus nullisque paratibus orant.</p>
 <p>Unicus anser erat, minimae custodia villae:</p>
 <p>quem dis hospitibus domini mactare parabant.</p>
 <p>Ille celer penna tardos aetate fatigat</p>
 <p n="690">eluditque diu tandemque est visus ad ipsos</p>
 <p>confugisse deos. Superi vetuere necari</p>
 <p>di que sumus, meritasque luet vicinia poenas</p>
 <p>impia dixerunt; vobis inmunibus huius</p>
 <p>esse mali dabitur. Modo vestra relinquite tecta</p>
 <p n="695">ac nostros comitate gradus et in ardua montis</p>
 <p>ite simul. Parent ambo baculisque levati</p>
 <p>nituntur longo vestigia ponere clivo.</p>
<milestone ed="P" unit="para"/> <p>Tantum aberant summo, quantum semel ire sagitta</p>
 <p>missa potest: flexere oculos et mersa palude</p>
 <p n="700">cetera prospiciunt, tantum sua tecta manere.</p>
 <p>Dumque ea mirantur, dum deflent fata suorum,</p>
 <p>illa vetus, dominis etiam casa parva duobus</p>
 <p>vertitur in templum: furcas subiere columnae,</p>
 <p>stramina flavescunt, aurataque tecta videntur</p>
 <p n="705">caelataeque fores adopertaque marmore tellus.</p>
 <p>Talia tum placido Saturnius edidit ore:</p>
 <p>Dicite, iuste senex et femina coniuge iusto</p>
 <p>digna, quid optetis. Cum Baucide pauca locutus</p>
 <p>iudicium superis aperit commune Philemon:</p>
 <p n="710">Esse sacerdotes delubraque vestra tueri</p>
 <p>poscimus; et quoniam concordes egimus annos,</p>
 <p>auferat hora duos eadem, ne coniugis umquam</p>
 <p>busta meae videam neu sim tumulandus ab illa.</p>
<milestone ed="P" unit="para"/> <p>Vota fides sequitur. Templi tutela fuere,</p>
 <p n="715">donec vita data est. Annis aevoque soluti</p>
 <p>ante gradus sacros cum starent forte locique</p>
 <p>narrarent casus, frondere Philemona Baucis,</p>
 <p>Baucida conspexit senior frondere Philemon</p>
 <p>Iamque super geminos crescente cacumine vultus</p>
 <p n="720">mutua, dum licuit reddebant dicta vale que</p>
 <p>o coniunx dixere simul, simul abdita texit</p>
 <p>ora frutex. Ostendit adhuc Thyneius illic</p>
 <p>incola de gemino vicinos corpore truncos.</p>
<milestone ed="P" unit="para"/> <p>Haec mihi non vani (neque erat cur fallere vellent)</p>
 <p n="725">narravere senes: equidem pendentia vidi</p>
 <p>serta super ramos, ponensque recentia dixi</p>
 <p>cura deum di sint, et qui coluere colantur.</p>
<milestone n="728" unit="card"/>
<milestone ed="Magnus" n="Erysichthon. Fames." unit="tale"/>
<milestone ed="P" unit="para"/> <p>Desierat cunctosque et res et moverat auctor,</p>
 <p>Thesea praecipue. Quem facta audire volentem</p>
 <p n="730">mira deum, innixus cubito Calydonius amnis</p>
 <p>talibus adloquitur: Sunt, o fortissime, quorum</p>
 <p>forma semel mota est et in hoc renovamine mansit,</p>
 <p>sunt, quibus in plures ius est transire figuras,</p>
 <p>ut tibi, complexi terram maris incola, Proteu.</p>
 <p n="735">Nam modo te iuvenem, modo te videre leonem;</p>
 <p>nunc violentus aper, nunc, quem tetigisse timerent,</p>
 <p>anguis eras, modo te faciebant cornua taurum.</p>
 <p>Saepe lapis poteras, arbor quoque saepe videri;</p>
 <p>interdum, faciem liquidarum imitatus aquarum,</p>
 <p n="740">flumen eras, interdum undis contrarius ignis.</p>
<milestone ed="More" n="ERYSICHTHON AND MESTRA" unit="tale"/>
<milestone ed="P" unit="para"/> <p>Nec minus Autolyci coniunx, Erysichthone nata,</p>
 <p>iuris habet. Pater huius erat, qui numina divum</p>
 <p>sperneret et nullos aris adoleret odores.</p>
 <p>Ille etiam Cereale nemus violasse securi</p>
 <p n="745">dicitur et lucos ferro temerasse vetustos.</p>
 <p>Stabat in his ingens annoso robore quercus,</p>
 <p>una nemus; vittae mediam memoresque tabellae</p>
 <p>sertaque cingebant, voti argumenta potentis.</p>
 <p>Saepe sub hac dryades festas duxere choreas,</p>
 <p n="750">saepe etiam manibus nexis ex ordine trunci</p>
 <p>circuiere modum, mensuraque roboris ulnas</p>
 <p>quinque ter implebat. Nec non et cetera tantum</p>
 <p>silva sub hac, silva quantum fuit herba sub omni.</p>
<milestone ed="P" unit="para"/> <p>Non tamen idcirco ferrum Triopeius illa</p>
 <p n="755">abstinuit famulosque iubet succidere sacrum</p>
 <p>robur; et ut iussos cunctari vidit, ab uno</p>
 <p>edidit haec rapta sceleratus verba securi:</p>
 <p>Non dilecta deae solum, sed et ipsa licebit</p>
 <p>sit dea, iam tanget frondente cacumine terram.</p>
<milestone ed="P" unit="para"/> <p n="760">Dixit, et obliquos dum telum librat in ictus,</p>
 <p>contremuit gemitumque dedit Deoia quercus:</p>
 <p>et pariter frondes, pariter pallescere glandes</p>
 <p>coepere ac longi pallorem ducere rami.</p>
 <p>Cuius ut in trunco fecit manus impia vulnus,</p>
 <p n="765">haud aliter fluxit discusso cortice sanguis,</p>
 <p>quam solet, ante aras ingens ubi victima taurus</p>
 <p>concidit, abrupta cruor e cervice profundi.</p>
<milestone ed="P" unit="para"/> <p>Obstipuere omnes, aliquisque ex omnibus audet</p>
 <p>deterrere nefas saevamque inhibere bipennem.</p>
 <p n="770">Adspicit hunc mentis que piae cape praemia! dixit</p>
 <p>Thessalus, inque virum convertit ab arbore ferrum</p>
 <p>detruncatque caput repetitaque robora caedit,</p>
 <p>redditus et medio sonus est de robore talis:</p>
 <p>Nympha sub hoc ego sum Cereri gratissima ligno,</p>
 <p n="775">quae tibi factorum poenas instare tuorum</p>
 <p>vaticinor moriens, nostri solacia leti.</p>
<milestone ed="P" unit="para"/> <p>Persequitur scelus ille suum, labefactaque tandem</p>
 <p>ictibus innumeris adductaque funibus arbor</p>
 <p>corruit et multam prostravit pondere silvam.</p>
 <p n="780">Attonitae dryades damno nemorumque suoque,</p>
 <p>omnes germanae, Cererem cum vestibus atris</p>
 <p>maerentes adeunt poenamque Erysichthonis orant.</p>
 <p>Adnuit his capitisque sui pulcherrima motu</p>
 <p>concussit gravidis oneratos messibus agros.</p>
 <p n="785">Moliturque genus poenae miserabile, si non</p>
 <p>ille suis esset nulli miserabilis actis,</p>
 <p>pestifera lacerare Fame. Quae quatenus ipsi</p>
 <p>non adeunda deae est (neque enim Cereremque Famemque</p>
 <p>fata coire sinunt), montani numinis unam</p>
 <p n="790">talibus agrestem compellat oreada dictis:</p>
<milestone ed="P" unit="para"/> <p>Est locus extremis Scythiae glacialis in oris,</p>
 <p>triste solum, sterilis, sine fruge, sine arbore tellus;</p>
 <p>Frigus iners illic habitant Pallorque Tremorque</p>
 <p>et ieiuna Fames. Ea se in praecordia condat</p>
 <p n="795">sacrilegi scelerata iube; nec copia rerum</p>
 <p>vincat eam, superetque meas certamine vires.</p>
 <p>Neve viae spatium te terreat, accipe currus,</p>
 <p>accipe quos frenis alte moderere dracones.</p>
<milestone n="799" unit="card"/>
<milestone ed="P" unit="para"/> <p>Et dedit. Illa dato subvecta per aera curru</p>
 <p n="800">devenit in Scythiam rigidique cacumine montis</p>
 <p>(Caucason appellant) serpentum colla levavit</p>
 <p>quaesitamque Famem lapidoso vidit in agro</p>
 <p>unguibus et raras vellentem dentibus herbas.</p>
 <p>Hirtus erat crinis, cava lumina, pallor in ore,</p>
 <p n="805">labra incana situ, scabrae rubigine fauces,</p>
 <p>dura cutis, per quam spectari viscera possent;</p>
 <p>ossa sub incurvis exstabant arida lumbis,</p>
 <p>ventris erat pro ventre locus, pendere putares</p>
 <p>pectus et a spinae tantummodo crate teneri.</p>
 <p n="810">Auxerat articulos macies, genuumque tumebat</p>
 <p>orbis, et inmodico prodibant tubere tali.</p>
 <p>Hanc procul ut vidit (neque enim est accedere iuxta</p>
 <p>ausa), refert mandata deae: paulumque morata,</p>
 <p>quamquam aberat longe, quamquam modo venerat illuc,</p>
 <p n="815">visa tamen sensisse famem retroque dracones</p>
 <p>egit in Haemoniam, versis sublimis habenis.</p>
<milestone ed="P" unit="para"/> <p>Dicta Fames Cereris, quamvis contraria semper</p>
 <p>illius est operi, peragit. Perque aera vento</p>
 <p>ad iussam delata domum est et protinus intrat</p>
 <p n="820">sacrilegi thalamos altoque sopore solutum</p>
 <p>(noctis enim tempus) geminis amplectitur ulnis:</p>
 <p>seque viro inspirat faucesque et pectus et ora</p>
 <p>adflat et in vacuis spargit ieiunia venis.</p>
 <p>Functaque mandato fecundum deserit orbem</p>
 <p n="825">inque domos inopes adsueta revertitur antra.</p>
<milestone ed="P" unit="para"/> <p>Lenis adhuc somnus placidis Erysichthona pennis</p>
 <p>mulcebat: petit ille dapes sub imagine somni</p>
 <p>oraque vana movet dentemque in dente fatigat</p>
 <p>exercetque cibo delusum guttur inani</p>
 <p n="830">proque epulis tenues nequiquam devorat auras.</p>
 <p>Ut vero est expulsa quies, furit ardor edendi</p>
 <p>perque avidas fauces incensaque viscera regnat.</p>
 <p>Nec mora, quod pontus, quod terra, quod educat aer,</p>
 <p>poscit et adpositis queritur ieiunia mensis</p>
 <p n="835">inque epulis epulas quaerit; quodque urbibus esse</p>
 <p>quodque satis poterat populo, non sufficit uni,</p>
 <p>plusque cupit, quo plura suam demittit in alvum.</p>
 <p>Utque fretum recipit de tota flumina terra</p>
 <p>nec satiatur aquis peregrinosque ebibit amnes,</p>
 <p n="840">utque rapax ignis non umquam alimenta recusat</p>
 <p>innumerasque faces cremat et, quo copia maior</p>
 <p>est data, plura petit turbaque voracior ipsa est:</p>
 <p>sic epulas omnes Erysichthonis ora profani</p>
 <p>accipiunt poscuntque simul. Cibus omnis in illo</p>
 <p n="845">causa cibi est, semperque locus fit inanis edendo.</p>
<milestone ed="P" unit="para"/> <p>Iamque fame patrias altaque voragine ventris</p>
 <p>attenuarat opes, sed inattenuata manebat</p>
 <p>tum quoque dira fames, implacataeque vigebat</p>
 <p>flamma gulae. Tandem, demisso in viscera censu,</p>
 <p n="850">filia restabat, non illo digna parente.</p>
 <p>Hanc quoque vendit inops. Dominum generosa recusat</p>
 <p>et vicina suas tendens super aequora palmas</p>
 <p>eripe me domino; qui raptae praemia nobis</p>
 <p>virginitatis habes ait. Haec Neptunus habebat.</p>
 <p n="855">Qui prece non spreta, quamvis modo visa sequenti</p>
 <p>esset ero, formamque novat vultumque virilem</p>
 <p>induit et cultus piscem capientibus aptos.</p>
 <p>Hanc dominus spectans o qui pendentia parvo</p>
 <p>aera cibo celas, moderator harundinis, inquit</p>
 <p n="860">sic mare compositum, sic sit tibi piscis in unda</p>
 <p>credulus et nullos, nisi fixus, sentiat hamos:</p>
 <p>quae modo cum vili turbatis veste capillis</p>
 <p>litore in hoc steterat (nam stantem in litore vidi),</p>
 <p>dic ubi sit: neque enim vestigia longius exstant.</p>
 <p n="865">Illa dei munus bene cedere sensit et a se</p>
 <p>se quaeri gaudens, his est resecuta rogantem:</p>
 <p>Quisquis es, ignoscas; in nullam lumina partem</p>
 <p>gurgite ab hoc flexi studioque operatus inhaesi.</p>
 <p>Quoque minus dubites, sic has deus aequoris artes</p>
 <p n="870">adiuvet, ut nemo iamdudum litore in isto,</p>
 <p>me tamen excepto, nec femina constitit ulla.</p>
<milestone ed="P" unit="para"/> <p>Credidit et verso dominus pede pressit harenam</p>
 <p>elususque abiit: illi sua reddita forma est.</p>
<milestone ed="P" unit="para"/> <p>Ast ubi habere suam transformia corpora sensit, </p>
 <p n="875">saepe pater dominis Triopeida tradit. At illa</p>
 <p>nunc equa, nunc ales, modo bos, modo cervus abibat</p>
 <p>praebebatque avido non iusta alimenta parenti.</p>
 <p>Vis tamen illa mali postquam consumpserat omnem</p>
 <p>materiam dederatque gravi nova pabula morbo,</p>
 <p n="880">ipse suos artus lacero divellere morsu</p>
 <p>coepit et infelix minuendo corpus alebat.</p>
<milestone ed="P" unit="para"/> <p>Quid moror externis? Etiam mihi nempe novandi est</p>
 <p>corporis, o iuvenis, numero finita potestas.</p>
 <p>Nam modo qui nunc sum videor, modo flector in anguem,</p>
 <p n="885">armenti modo dux vires in cornua sumo, </p>
 <p>cornua, dum potui! nunc pars caret altera telo</p>
 <p>frontis, ut ipse vides. Gemitus sunt verba secuti.</p>
</div1>
<div1 type="Book" n="9">
<milestone n="1" unit="card"/>
<milestone ed="Magnus" n="Achelous et Hercules." unit="tale"/>
<milestone ed="P" unit="para"/> <p>Quae gemitus truncaeque deo Neptunius heros</p>
 <p>causa rogat frontis, cum sic Calydonius amnis</p>
 <p>coepit inornatos redimitus harundine crines:</p>
<milestone ed="P" unit="para"/> <p>Triste petis munus. Quis enim sua proelia victus</p>
 <p n="5">commemorare velit? Referam tamen ordine. Nec tam</p>
 <p>turpe fuit vinci, quam contendisse decorum est,</p>
 <p>magnaque dat nobis tantus solacia victor.</p>
 <p>Nomine siqua suo fando pervenit ad aures</p>
 <p>Deianira tuasquondam pulcherrima virgo</p>
 <p n="10">multorumque fuit spes invidiosa procorum.</p>
 <p>Cum quibus ut soceri domus est intrata petiti,</p>
 <p>accipe me generum, dixi Parthaone nate:</p>
 <p>dixit et Alcides. Alii cessere duobus.</p>
 <p>Ille Iovem socerum dare se famamque laborum</p>
 <p n="15">et superata suae referebat iussa novercae.</p>
 <p>Contra ego turpe deum mortali cedere dixi</p>
 <p>(nondum erat ille deus), regem me cernis aquarum</p>
 <p>cursibus obliquis inter tua regna fluentum.</p>
 <p>Nec gener externis hospes tibi missus ab oris,</p>
 <p n="20">sed popularis ero et rerum pars una tuarum.</p>
 <p>Tantum ne noceat, quod me nec regia Iuno</p>
 <p>odit et omnis abest iussorum poena laborum.</p>
 <p>Nam, quo te iactas, Alcmena nate, creatum,</p>
 <p>Iuppiter aut falsus pater est, aut crimine verus.</p>
 <p n="25">Matris adulterio patrem petis. Elige, fictum</p>
 <p>esse Iovem malis, an te per dedecus ortum.</p>
<milestone ed="P" unit="para"/> <p>Talia dicentem iamdudum lumine torvo</p>
 <p>spectat et accensae non fortiter imperat irae</p>
 <p>verbaque tot reddit: Melior mihi dextera lingua.</p>
 <p n="30">Dummodo pugnando superem, tu vince loquendo,</p>
 <p>congrediturque ferox. Puduit modo magna locutum</p>
 <p>cedere: reieci viridem de corpore vestem</p>
 <p>bracchiaque opposui tenuique a pectore varas</p>
 <p>in statione manus et pugnae membra paravi.</p>
 <p n="35">Ille cavis hausto spargit me pulvere palmis</p>
 <p>inque vicem fulvae tactu flavescit harenae.</p>
 <p>Et modo cervicem, modo crura micantia captat,</p>
 <p>aut captare putes, omnique a parte lacessit.</p>
 <p>Me mea defendit gravitas frustraque petebar,</p>
 <p n="40">haud secus ac moles, quam magno murmure fluctus</p>
 <p>oppugnant: manet illa suoque est pondere tuta.</p>
 <p>Digredimur paulum rursusque ad bella coimus,</p>
 <p>inque gradu stetimus, certi non cedere; eratque</p>
 <p>cum pede pes iunctus, totoque ego pectore pronus</p>
 <p n="45">et digitos digitis et frontem fronte premebam.</p>
 <p>Non aliter vidi fortes concurrere tauros,</p>
 <p>cum pretium pugnae toto nitidissima saltu</p>
 <p>expetitur coniunx: spectant armenta paventque</p>
 <p>nescia, quem maneat tanti victoria regni.</p>
 <p n="50">Ter sine profectu voluit nitentia contra</p>
 <p>reicere Alcides a se mea pectora; quarto</p>
 <p>excutit amplexus adductaque bracchia solvit,</p>
 <p>inpulsumque manu (certum est mihi vera fateri)</p>
 <p>protinus avertit tergoque onerosus inhaesit.</p>
 <p n="55">Siqua fides neque ficta mihi nunc gloria voce</p>
 <p>quaeritur, inposito pressus mihi monte videbar.</p>
 <p>Vix tamen inserui sudore fluentia multo</p>
 <p>bracchia, vix solvi duros a corpore nexus:</p>
 <p>instat anhelanti prohibetque resumere vires,</p>
 <p n="60">et cervice mea potitur. Tum denique tellus</p>
 <p>pressa genu nostro est, et harenas ore momordi.</p>
<milestone ed="P" unit="para"/> <p>Inferior virtute meas divertor ad artes,</p>
 <p>elaborque viro longum formatus in anguem.</p>
 <p>Qui postquam flexos sinuavi corpus in orbes</p>
 <p n="65">cumque fero movi linguam stridore bisulcam,</p>
 <p>risit et inludens nostras Tirynthius artes</p>
 <p>cunarum labor est angues superare mearum,</p>
 <p>dixit et ut vincas alios, Acheloe, dracones,</p>
 <p>pars quota Lernaeae serpens eris unus echidnae?</p>
 <p n="70">Vulneribus fecunda suis erat illa, nec ullum</p>
 <p>de centum numero caput est inpune recisum,</p>
 <p>quin gemino cervix herede valentior esset.</p>
 <p>Hanc ego ramosam natis e caede colubris</p>
 <p>crescentemque malo domui domitamque reclusi.</p>
 <p n="75">Quid fore te credas, falsum qui versus in anguem</p>
 <p>arma aliena moves, quem forma precaria celat?</p>
<milestone ed="P" unit="para"/> <p>Dixerat, et summo digitorum vincula collo</p>
 <p>inicit: angebar ceu guttura forcipe pressus,</p>
 <p>pollicibusque meas pugnabam evellere fauces.</p>
 <p n="80">Sic quoque devicto restabat tertia tauri</p>
 <p>forma trucis: tauro mutatus membra rebello.</p>
 <p>Induit ille toris a laeva parte lacertos,</p>
 <p>admissumque trahens sequitur depressaque dura</p>
 <p>cornua figit humo meque alta sternit harena.</p>
 <p n="85">Nec satis hoc fuerat: rigidum fera dextera cornu</p>
 <p>dum tenet, infregit truncaque a fronte revellit.</p>
 <p>Naides hoc, pomis et odoro flore repletum,</p>
 <p>sacrarunt, divesque meo Bona Copia cornu est.</p>
<milestone ed="P" unit="para"/> <p>Dixerat, et nymphe ritu succincta Dianae,</p>
 <p n="90">una ministrarum, fusis utrimque capillis,</p>
 <p>incessit totumque tulit praedivite cornu</p>
 <p>autumnum et mensas, felicia poma, secundas.</p>
 <p>Lux subit, et primo feriente cacumina sole</p>
 <p>discedunt iuvenes: neque enim dum flumina pacem</p>
 <p n="95">et placidos habeant lapsus totaeque residant,</p>
 <p>opperiuntur, aquae. Vultus Achelous agrestes</p>
 <p>et lacerum cornu mediis caput abdidit undis.</p>
<milestone n="98" unit="card"/>
<milestone ed="Magnus" n="Nessus. Herculis mors." unit="tale"/>
<milestone ed="P" unit="para"/> <p>Hunc tamen ablati domuit iactura decoris,</p>
 <p>cetera sospes habet; capitis quoque fronde saligna</p>
 <p n="100">aut super inposita celatur harundine damnum.</p>
 <p>At te, Nesse ferox, eiusdem virginis ardor</p>
 <p>perdiderat volucri traiectum terga sagitta.</p>
 <p>Namque nova repetens patrios cum coniuge muros</p>
 <p>venerat Eueni rapidas Iove natus ad undas.</p>
 <p n="105">Uberior solito, nimbis hiemalibus auctus</p>
 <p>verticibusque frequens erat atque inpervius amnis.</p>
 <p>Intrepidum pro se, curam de coniuge agentem</p>
 <p>Nessus adit, membrisque valens scitusque vadorum,</p>
 <p>officio que meo ripa sistetur in illa</p>
 <p n="110">haec, ait Alcide. Tu viribus utere nando!</p>
 <p>pallentemque metu fluviumque ipsumque timentem</p>
 <p>tradidit Aonius pavidam Calydonida Nesso.</p>
 <p>Mox, ut erat, pharetraque gravis spolioque leonis</p>
 <p>(nam clavam et curvos trans ripam miserat arcus),</p>
 <p n="115">quandoquidem coepi, superentur flumina! dixit,</p>
 <p>nec dubitat nec, qua sit clementissimus amnis,</p>
 <p>quaerit et obsequio deferri spernit aquarum.</p>
<milestone ed="P" unit="para"/> <p>Iamque tenens ripam, missos cum tolleret arcus,</p>
 <p>coniugis agnovit vocem: Nessoque paranti</p>
 <p n="120">fallere depositum quo te fiducia clamat</p>
 <p>vana pedum, violente, rapit? Tibi, Nesse biformis,</p>
 <p>dicimus. Exaudi nec res intercipe nostras!</p>
 <p>Si te nulla mei reverentia movit, at orbes</p>
 <p>concubitus vetitos poterant inhibere paterni.</p>
 <p n="125">Haud tamen effugies, quamvis ope fidis equina:</p>
 <p>vulnere, non pedibus te consequar. Ultima dicta</p>
 <p>res probat, et missa fugientia terga sagitta</p>
 <p>traicit: exstabat ferrum de pectore aduncum.</p>
 <p>Quod simul evulsum est, sanguis per utrumque foramen</p>
 <p n="130">emicuit mixtus Lernaei tabe veneni.</p>
 <p>Excipit hunc Nessus neque enim moriemur inulti</p>
 <p>secum ait et calido velamina tincta cruore</p>
 <p>dat munus raptae velut inritamen amoris.</p>
<milestone ed="P" unit="para"/> <p>Longa fuit medii mora temporis, actaque magni</p>
 <p n="135">Herculis inplerant terras odiumque novercae.</p>
 <p>Victor ab Oechalia Cenaeo sacra parabat</p>
 <p>vota Iovi, cum Fama loquax praecessit ad aures,</p>
 <p>Deianira, tuas, quae veris addere falsa</p>
 <p>gaudet et e minimo sua per mendacia crescit,</p>
 <p n="140">Amphitryoniaden Ioles ardore teneri.</p>
 <p>Credit amans, venerisque novae perterrita fama</p>
 <p>indulsit primo lacrimis flendoque dolorem</p>
 <p>diffudit miseranda suum; mox deinde quid autem</p>
 <p>flemus? ait paelex lacrimis laetabitur istis.</p>
 <p n="145">Quae quoniam adveniet, properandum aliquidque novandum est,</p>
 <p>dum licet et nondum thalamos tenet altera nostros.</p>
 <p>Conquerar an sileam? Repetam Calydona morerne?</p>
 <p>Excedam tectis an, si nihil amplius, obstem?</p>
 <p>Quid si me, Meleagre, tuam memor esse sororem</p>
 <p n="150">forte paro facinus, quantumque iniuria possit</p>
 <p>femineusque dolor, iugulata paelice testor?</p>
<milestone ed="P" unit="para"/> <p>In cursus animus varios abit: omnibus illis</p>
 <p>praetulit inbutam Nesseo sanguine vestem</p>
 <p>mittere, quae vires defecto reddat amori.</p>
 <p n="155">Ignaroque Lichae, quid tradat, nescia, luctus</p>
 <p>ipsa suos tradit blandisque (miserrima!) verbis,</p>
 <p>dona det illa viro, mandat. Capit inscius heros</p>
 <p>induiturque umeris Lernaeae virus echidnae.</p>
<milestone ed="P" unit="para"/> <p>Tura dabat primis et verba precantia flammis</p>
 <p n="160">vinaque marmoreas patera fundebat in aras:</p>
 <p>incaluit vis illa mali resolutaque flammis</p>
 <p>Herculeos abiit late dilapsa per artus.</p>
 <p>Dum potuit, solita gemitum virtute repressit;</p>
 <p>victa malis postquam est patientia, reppulit aras</p>
 <p n="165">inplevitque suis nemorosam vocibus Oeten.</p>
 <p>Nec mora, letiferam conatur scindere vestem:</p>
 <p>qua trahitur, trahit illa cutem, foedumque relatu,</p>
 <p>aut haeret membris frustra temptata revelli,</p>
 <p>aut laceros artus et grandia detegit ossa.</p>
 <p n="170">Ipse cruor, gelido ceu quondam lamina candens</p>
 <p>tincta lacu, stridit coquiturque ardente veneno.</p>
<milestone n="172" unit="card"/>
<milestone ed="P" unit="para"/> <p>Nec modus est: sorbent avidae praecordia flammae,</p>
 <p>caeruleusque fluit toto de corpore sudor,</p>
 <p>ambustique sonant nervi: caecaque medullis</p>
 <p n="175">tabe liquefactis tollens ad sidera palmas</p>
 <p>cladibus, exclanmat Saturnia, pascere nostris,</p>
 <p>pascere et hanc pestem specta, crudelis, ab alto</p>
 <p>corque ferum satia. Vel si miserandus et hosti,</p>
 <p>hoc est, si tibi sum, diris cruciatibus aegram</p>
 <p n="180">invisamque animam natamque laboribus aufer:</p>
 <p>hoc mihi munus erit; decet haec dare dona novercam.</p>
 <p>Ergo ego foedantem peregrino templa cruore</p>
 <p>Busirin domui saevoque alimenta parentis</p>
 <p>Antaeo eripui? Nec me pastoris Hiberi</p>
 <p n="185">forma triplex, nec forma triplex tua, Cerbere, movit?</p>
 <p>Vosne, manus, validi pressistis cornua tauri?</p>
 <p>Vestrum opus Elis habet, vestrum Stymphalides undae</p>
 <p>Partheniumque nemus? Vestra virtute relatus</p>
 <p>Thermodontiaco caelatus balteus auro</p>
 <p n="190">pomaque ab insomni concustodita dracone?</p>
 <p>Nec mihi Centauri potuere resistere, nec mi</p>
 <p>Arcadiae vastator aper? Nec profuit hydrae</p>
 <p>crescere per damnum geminasque resumere vires?</p>
 <p>Quid tum? Thracis equos humano sanguine pingues</p>
 <p n="195">plenaque corporibus laceris praesepia vidi</p>
 <p>visaque deieci dominumque ipsosque peremi.</p>
 <p>His elisa iacet moles Nemeaea lacertis,</p>
 <p>hac caelum cervice tuli. Defessa iubendo est</p>
 <p>saeva Iovis coniunx: ego sum indefessus agendo.</p>
 <p n="200">Sed nova pestis adest, cui nec virtute resisti</p>
 <p>nec telis armisque potest. Pulmonibus errat</p>
 <p>ignis edax imis perque omnes pascitur artus.</p>
 <p>At valet Eurystheus!et sunt qui credere possint</p>
 <p>esse deos! Dixit, perque altam saucius Oeten</p>
 <p n="205">haud aliter graditur, quam si venabula taurus</p>
 <p>corpore fixa gerat, factique refugerit auctor.</p>
 <p>Saepe illum gemitus edentem, saepe frementem,</p>
 <p>saepe retemptantem totas infringere vestes</p>
 <p>sternentemque trabes irascentemque videres</p>
 <p n="210">montibus aut patrio tendentem bracchia caelo.</p>
<milestone ed="P" unit="para"/> <p>Ecce Lichan trepidum latitantem rupe cavata</p>
 <p>adspicit, utque dolor rabiem conlegerat omnem,</p>
 <p>tune, Licha, dixit feralia dona dedisti?</p>
 <p>Tune meae necis auctor eris? Tremit ille pavetque</p>
 <p n="215">pallidus et timide verba excusantia dicit.</p>
 <p>Dicentem genibusque manus adhibere parantem</p>
 <p>corripit Alcides et terque quaterque rotatum</p>
 <p>mittit in Euboicas tormento fortius undas.</p>
 <p>Ille per aerias pendens induruit auras,</p>
 <p n="220">utque ferunt imbres gelidis concrescere ventis,</p>
 <p>inde nives fieri, nivibus quoque molle rotatis</p>
 <p>adstringi et spissa glomerari grandine corpus:</p>
 <p>sic illum validis iactum per inane lacertis</p>
 <p>exsanguemque metu nec quicquam umoris habentem</p>
 <p n="225">in rigidos versum silices prior edidit aetas.</p>
 <p>Nunc quoque in Euboico scopulus brevis eminet alto</p>
 <p>gurgite et humanae servat vestigia formae;</p>
 <p>quem, quasi sensurum, nautae calcare verentur</p>
 <p>appellantque Lichan.At tu, Iovis inclita proles,</p>
 <p n="230">arboribus caesis, quas ardua gesserat Oete,</p>
 <p>inque pyram structis, arcum pharetramque capacem</p>
 <p>regnaque visuras iterum Troiana sagittas</p>
 <p>ferre iubes Poeante satum. Quo flamma ministro est</p>
 <p>subdita; dumque avidis comprenditur ignibus agger,</p>
 <p n="235">congeriem silvae Nemeaeo vellere summam</p>
 <p>sternis et inposita clavae cervice recumbis,</p>
 <p>haud alio vultu, quam si conviva iaceres</p>
 <p>inter plena meri redimitus pocula sertis.</p>
<milestone ed="P" unit="para"/> <p>Iamque valens et in omne latus diffusa sonabat</p>
 <p n="240">securosque artus contemptoremque petebat</p>
 <p>flamma suum; timuere dei pro vindice terrae.</p>
 <p>Quos ita (sensit enim) laeto Saturnius ore</p>
 <p>Iuppiter adloquitur: Nostra est timor iste voluptas,</p>
 <p>o superi, totoque libens mihi pectore grator,</p>
 <p n="245">quod memoris populi dicor rectorque paterque,</p>
 <p>et mea progenies vestro quoque tuta favore est.</p>
 <p>Nam quamquam ipsius datis hoc inmanibus actis,</p>
 <p>obligor ipse tamen. Sed enim ne pectora vano</p>
 <p>fida metu paveant: Oetaeas spernite flammas!</p>
 <p n="250">Omnia qui vicit, vincet, quos cernitis, ignes</p>
 <p>nec nisi materna Vulcanum parte potentem</p>
 <p>sentiet: aeternum est a me quod traxit et expers</p>
 <p>atque inmune necis nullaque domabile flamma.</p>
 <p>Idque ego defunctum terra caelestibus oris</p>
 <p n="255">accipiam, cunctisque meum laetabile factum</p>
 <p>dis fore confido. Siquis tamen Hercule, siquis</p>
 <p>forte deo doliturus erit, data praemia nolet,</p>
 <p>sed meruisse dari sciet invitusque probabit.</p>
<milestone ed="P" unit="para"/> <p>Adsensere dei: coniunx quoque regia visa est</p>
 <p n="260">cetera non duro, duro tamen ultima vultu</p>
 <p>dicta tulisse Iovis seque indoluisse notatam.</p>
<milestone ed="P" unit="para"/> <p>Interea quodcumque fuit populabile flammae</p>
 <p>Mulciber abstulerat, nec cognoscenda remansit</p>
 <p>Herculis effigies; nec quicquam ab imagine ductum</p>
 <p n="265">matris habet, tantumque Iovis vestigia servat.</p>
 <p>Utque novus serpens posita cum pelle senecta</p>
 <p>luxuriare solet squamaque nitere recenti,</p>
 <p>sic, ubi mortales Tirynthius exuit artus,</p>
 <p>parte sui meliore viget maiorque videri</p>
 <p n="270">coepit et augusta fieri gravitate verendus.</p>
 <p>Quem pater omnipotens inter cava nubila raptum</p>
 <p>quadriiugo curru radiantibus intulit astris.</p>
<milestone n="273" unit="card"/>
<milestone ed="Magnus" n="Alcmene et Galanthis." unit="tale"/>
<milestone ed="P" unit="para"/> <p>Sensit Atlas pondus.Neque adhuc Stheneleius iras</p>
 <p>solverat Eurystheus odiumque in prole paternum</p>
 <p n="275">exercebat atrox. At longis anxia curis</p>
 <p>Argolis Alcmene, questus ubi ponat aniles,</p>
 <p>cui referat nati testatos orbe labores,</p>
 <p>cuive suos casus, Iolen habet. Herculis illam</p>
 <p>imperiis thalamoque animoque receperat Hyllus</p>
 <p n="280">inpleratque uterum generoso semine, cum sic</p>
 <p>incipit Alcmene: Faveant tibi numina saltem</p>
 <p>conripiantque moras, tum cum matura vocabis</p>
 <p>praepositam timidis parientibus Ilithyiam,</p>
 <p>quam mihi difficilem Iunonis gratia fecit.</p>
<milestone ed="P" unit="para"/> <p n="285">Namque laboriferi cum iam natalis adesset</p>
 <p>Herculis et decimum premeretur sidere signum,</p>
 <p>tendebat gravitas uterum mihi, quodque ferebam,</p>
 <p>tantum erat, ut posses auctorem dicere tecti</p>
 <p>ponderis esse Iovem. Nec iam tolerare labores</p>
 <p n="290">ulterius poteram: quin nunc quoque frigidus artus,</p>
 <p>dum loquor, horror habet, parsque est meminisse doloris.</p>
 <p>Septem ego per noctes, totidem cruciata diebus,</p>
 <p>fessa malis tendensque ad caelum bracchia magno</p>
 <p>Lucinam Nixosque pares clamore vocabam.</p>
 <p n="295">Illa quidem venit, sed praecorrupta meumque</p>
 <p>quae donare caput Iunoni vellet iniquae.</p>
 <p>Utque meos audit gemitus, subsedit in illa</p>
 <p>ante fores ara dextroque a poplite laevum</p>
 <p>pressa genu digitis inter se pectine iunctis</p>
 <p n="300">sustinuit partus. Tacita quoque carmina voce</p>
 <p>dixit, et inceptos tenuerunt carmina partus.</p>
 <p>Nitor et ingrato facio convicia demens</p>
 <p>vana Iovi cupioque mori moturaque duros</p>
 <p>verba queror silices. Matres Cadmeides adsunt</p>
 <p n="305">votaque suscipiunt exhortanturque dolentem.</p>
 <p>Una ministrarum, media de plebe, Galanthis,</p>
 <p>flava comas, aderat, faciendis strenua iussis,</p>
 <p>officiis dilecta suis. Ea sensit iniqua</p>
 <p>nescio quid Iunone geri, dumque exit et intrat</p>
 <p n="310">saepe fores, divam residentem vidit in ara</p>
 <p>bracchiaque in genibus digitis conexa tenentem,</p>
 <p>et quaecumque es, ait dominae gratare: levata est</p>
 <p>Argolis Alcmene potiturque puerpera voto.</p>
<milestone ed="P" unit="para"/> <p>Exsiluit iunctasque manus pavefacta remisit</p>
 <p n="315">diva potens uteri: vinclis levor ipsa remissis.</p>
 <p>Numine decepto risisse Galanthida fama est:</p>
 <p>ridentem prensamque ipsis dea saeva capillis</p>
 <p>traxit, et e terra corpus relevare volentem</p>
 <p>arcuit inque pedes mutavit bracchia primos.</p>
 <p n="320">Strenuitas antiqua manet, nec terga colorem</p>
 <p>amisere suum: forma est diversa priori.</p>
 <p>Quae quia mendaci parientem iuverat ore,</p>
 <p>ore parit nostrasque domos, ut et ante, frequentat.</p>
<milestone n="324" unit="card"/>
<milestone ed="Magnus" n="Dryope. Iolaus." unit="tale"/>
<milestone ed="P" unit="para"/> <p>Dixit, et admonitu veteris commota ministrae</p>
 <p n="325">ingemuit. Quam sic nurus est adfata dolentem:</p>
<milestone ed="More" n="DRYOPE" unit="tale"/>
<milestone ed="P" unit="para"/> <p>Te tamen, o genetrix, alienae sanguine vestro</p>
 <p>rapta movet facies. Quid si tibi mira sororis</p>
 <p>fata meae referam? quamquam lacrimaeque dolorque</p>
 <p>impediunt prohibentque loqui. Fuit unica matri</p>
 <p n="330">(me pater ex alia genuit) notissima forma</p>
 <p>Oechalidum Dryope. Quam virginitate carentem</p>
 <p>vimque dei passam Delphos Delumque tenentis</p>
 <p>excipit Andraemon, et habetur coniuge felix.</p>
 <p>Est lacus adclivis devexo margine formam</p>
 <p n="335">litoris efficiens: summum myrteta coronant.</p>
 <p>Venerat huc Dryope fatorum nescia, quoque</p>
 <p>indignere magis, nymphis latura coronas;</p>
 <p>inque sinu puerum, qui nondum impleverat annum,</p>
 <p>dulce ferebat onus tepidique ope lactis alebat.</p>
 <p n="340">Haud procul a stagno Tyrios imitata colores</p>
 <p>in spem bacarum florebat aquatica lotos.</p>
 <p>Carpserat hinc Dryope, quos oblectamina nato</p>
 <p>porrigeret, flores, et idem factura videbar</p>
 <p>(namque aderam): vidi guttas e flore cruentas</p>
 <p n="345">decidere et tremulo ramos horrore moveri.</p>
 <p>Scilicet, ut referunt tardi nunc denique agrestes,</p>
 <p>Lotis in hanc nymphe, fugiens obscena Priapi,</p>
 <p>contulerat versos servato nomine, vultus.</p>
<milestone ed="P" unit="para"/> <p>Nescierat soror hoc. Quae cum perterrita retro</p>
 <p n="350">ire et adoratis vellet discedere nymphis,</p>
 <p>haeserunt radice pedes. Convellere pugnat,</p>
 <p>nec quicquam nisi summa movet. Subcrescit ab imo</p>
 <p>totaque paulatim lentus premit inguina cortex.</p>
 <p>Ut vidit, conata manu laniare capillos,</p>
 <p n="355">fronde manum implevit: frondes caput omne tenebant.</p>
 <p>At puer Amphissos (namque hoc avus Eurytus illi</p>
 <p>addiderat nomen) materna rigescere sentit</p>
 <p>ubera, nec sequitur ducentem lacteus umor.</p>
<milestone ed="P" unit="para"/> <p>Spectatrix aderam facti crudelis opemque</p>
 <p n="360">non poteram tibi ferre, soror; quantumque valebam,</p>
 <p>crescentem truncum ramosque amplexa morabar</p>
 <p>et, fateor, volui sub eodem cortice condi.</p>
 <p>Ecce vir Andraemon genitorque miserrimus adsunt</p>
 <p>et quaerunt Dryopen: Dryopen quaerentibus illis</p>
 <p n="365">ostendi loton. Tepido dant oscula ligno</p>
 <p>adfusique suae radicibus arboris haerent.</p>
 <p>Nil nisi iam faciem, quod non foret arbor, habebat</p>
 <p>cara soror: lacrimae misero de corpore factis</p>
 <p>inrorant foliis, et, dum licet oraque praestant</p>
 <p n="370">vocis iter, tales effundit in aera questus:</p>
<milestone ed="P" unit="para"/> <p>Siqua fides miseris, hoc me per numina iuro</p>
 <p>non meruisse nefas: patior sine crimine poenam.</p>
 <p>Viximus innocuae: si mentior, arida perdam</p>
 <p>quas habeo, frondes et caesa securibus urar.</p>
 <p n="375">Hunc tamen infantem maternis demite ramis</p>
 <p>et date nutrici; nostraque sub arbore saepe</p>
 <p>lac facitote bibat nostraque sub arbore ludat!</p>
 <p>Cumque loqui poterit, matrem facitote salutet,</p>
 <p>et tristis dicat latet hoc in stipite mater.</p>
 <p n="380">Stagna tamen timeat nec carpat ab arbore flores,</p>
 <p>et frutices omnes corpus putet esse deorum!</p>
 <p>Care vale coniunx, et tu, germana, paterque!</p>
 <p>Qui, siqua est pietas, ab acutae vulnere falcis,</p>
 <p>a pecoris morsu frondes defendite nostras.</p>
 <p n="385">Et quoniam mihi fas ad vos incumbere non est,</p>
 <p>erigite huc artus et ad oscula nostra venite,</p>
 <p>dum tangi possunt, parvumque attollite natum.</p>
 <p>Plura loqui nequeo. Nam iam per candida mollis</p>
 <p>colla liber serpit, summoque cacumine condor.</p>
 <p n="390">Ex oculis removete manus: sine munere vestro</p>
 <p>contegat inductus morientia lumina cortex!</p>
 <p>Desierant simul ora loqui, simul esse, diuque</p>
 <p>corpore mutato rami caluere recentes.</p>
<milestone ed="More" n="IOLAUS" unit="tale"/>
<milestone ed="P" unit="para"/> <p>Dumque refert Iole factum mirabile, dumque</p>
 <p n="395">Eurytidos lacrimas admoto pollice siccat</p>
 <p>Alcmene (flet et ipsa tamen), conpescuit omnem</p>
 <p>res nova tristitiam. Nam limine constitit alto</p>
 <p>paene puer dubiaque tegens lanugine malas</p>
 <p>ora reformatus primos Iolaus in annos.</p>
 <p n="400">Hoc illi dederat Iunonia muneris Hebe,</p>
 <p>victa viri precibus. Quae cum iurare pararet</p>
 <p>dona tributuram post hunc se talia nulli,</p>
 <p>non est passa Themis: Nam iam discordia Thebae</p>
 <p>bella movent dixit Capaneusque nisi ab Iove vinci</p>
 <p n="405">haud poterit, fientque pares in vulnere fratres,</p>
 <p>subductaque suos manes tellure videbit</p>
 <p>vivus adhuc vates; ultusque parente parentem</p>
 <p>natus erit facto pius et sceleratus eodem;</p>
 <p>attonitusque malis exsul mentisque domusque,</p>
 <p n="410">vultibus Eumenidum matrisque agitabitur umbris,</p>
 <p>donec eum coniunx fatale poposcerit aurum,</p>
 <p>cognatumque latus Phegeius hauserit ensis.</p>
 <p>Tum demum magno petet hos Acheloia supplex</p>
 <p>ab Iove Callirhoe natis infantibus annos</p>
 <p n="415">neve necem sinat esse diu victoris inultam,</p>
 <p>Iuppiter his motus privignae dona nurusque</p>
 <p>praecipiet facietque viros inpubibus annis.</p>
<milestone n="418" unit="card"/>
<milestone ed="Magnus" n="Byblis." unit="tale"/>
<milestone ed="P" unit="para"/> <p>Haec ubi faticano venturi praescia dixit</p>
 <p>ore Themis, vario superi sermone fremebant,</p>
 <p n="420">et cur non aliis eadem dare dona liceret</p>
 <p>murmur erat: queritur veteres Pallantias annos</p>
 <p>coniugis esse sui, queritur canescere mitis</p>
 <p>Iasiona Ceres, repetitum Mulciber aevum</p>
 <p>poscit Erichthonio. Venerem quoque cura futuri</p>
 <p n="425">tangit et Anchisae renovare paciscitur annos.</p>
 <p>Cui studeat, deus omnis habet, crescitque favore</p>
 <p>turbida seditio, donec sua Iuppiter ora</p>
 <p>solvit et o nostri siqua est reverentia, dixit</p>
 <p>quo ruitis? Tantumne aliquis sibi posse videtur,</p>
 <p n="430">fata quoque ut superet? Fatis Iolaus in annos,</p>
 <p>quos egit, rediit, fatis iuvenescere debent</p>
 <p>Callirhoe geniti, non ambitione nec armis.</p>
 <p>Vos etiam, quoque hoc animo meliore feratis,</p>
 <p>me quoque fata regunt. Quae si mutare valerem,</p>
 <p n="435">nec nostrum seri curvarent Aeacon anni,</p>
 <p>perpetuumque aevi florem Rhadamanthus haberet</p>
 <p>cum Minoe meo, qui propter amara senectae</p>
 <p>pondera despicitur nec quo prius ordine regnat.</p>
<milestone ed="P" unit="para"/> <p>Dicta Iovis movere deos, nec sustinet ullus,</p>
 <p n="440">cum videat fessos Rhadamanthon et Aeacon annis</p>
 <p>et Minoa, queri. Qui, dum fuit integer aevi,</p>
 <p>terruerat magnas ipso quoque nomine gentes.</p>
 <p>Tunc erat invalidus Deionidenque iuventae</p>
 <p>robore Miletum Phoeboque parente superbum</p>
 <p n="445">pertimuit credensque suis insurgere regnis,</p>
 <p>haud tamen est patriis arcere penatibus ausus.</p>
<milestone ed="P" unit="para"/> <p>Sponte fugis, Milete, tua, celerique carina</p>
 <p>Aegaeas metiris aquas et in Aside terra</p>
 <p>moenia constituis positoris habentia nomen.</p>
<milestone ed="More" n="BYBLIS AND CAUNUS" unit="tale"/>
 <p n="450">Hic tibi, dum sequitur patriae curvamina ripae,</p>
 <p>filia Maeandri totiens redeuntis eodem</p>
 <p>cognita Cyanee, praestantia corpora forma,</p>
 <p>Byblida cum Cauno, prolem est enixa gemellam.</p>
 <p>Byblis in exemplo est, ut ament concessa puellae:</p>
 <p n="455">Byblis Apollinei correpta cupidine fratris:</p>
 <p>non soror ut fratrem, nec qua debebat, amabat.</p>
 <p>Illa quidem primo nullos intellegit ignes</p>
 <p>nec peccare putat, quod saepius oscula iungat,</p>
 <p>quod sua fraterno circumdet bracchia collo,</p>
 <p n="460">mendacique diu pietatis fallitur umbra.</p>
 <p>Paulatim declinat amor, visuraque fratrem</p>
 <p>culta venit nimiumque cupit formosa videri</p>
 <p>et siqua est illic formosior, invidet illi.</p>
 <p>Sed nondum manifesta sibi est nullumque sub illo</p>
 <p n="465">igne facit votum: verumtamen aestuat intus.</p>
 <p>Iam dominum appellat, iam nomina sanguinis odit:</p>
 <p>Byblida iam mavult, quam se vocet ille sororem.</p>
 <p>Spes tamen obscenas animo demittere non est</p>
 <p>ausa suo vigilans: placida resoluta quiete</p>
 <p n="470">saepe videt, quod amat; visa est quoque iungere fratri</p>
 <p>corpus et erubuit, quamvis sopita iacebat.</p>
 <p>Somnus abit: silet illa diu repetitque quietis</p>
 <p>ipsa suae speciem dubiaque ita mente profatur:</p>
<milestone ed="P" unit="para"/> <p>Me miseram! tacitae quid vult sibi noctis imago?</p>
 <p n="475">Quam nolim rata sit! cur haec ego somnia vidi?</p>
 <p>Ille quidem est oculis quamvis formosus iniquis</p>
 <p>et placet, et possim, si non sit frater, amare,</p>
 <p>et me dignus erat. Verum nocet esse sororem.</p>
 <p>Dummodo tale nihil vigilans committere temptem,</p>
 <p n="480">saepe licet simili redeat sub imagine somnus!</p>
 <p>testis abest somno, nec abest imitata voluptas.</p>
 <p>Pro! Venus et tenera volucer cum matre Cupido,</p>
 <p>gaudia quanta tuli! quam me manifesta libido</p>
 <p>contigit! ut iacui totis resoluta medullis!</p>
 <p n="485">ut meminisse iuvat! quamvis brevis illa voluptas</p>
 <p>noxque fuit praeceps et coeptis invida nostris.</p>
 <p>O ego, si liceat mutato nomine iungi,</p>
 <p>quam bene, Caune, tuo poteram nurus esse parenti!</p>
 <p>quam bene, Caune, meo poteras gener esse parenti!</p>
 <p n="490">Omnia, di facerent, essent communia nobis,</p>
 <p>praeter avos: tu me vellem generosior esses!</p>
 <p>Nescioquam facies igitur, pulcherrime, matrem:</p>
 <p>at mihi, quae male sum quos tu sortita parentes,</p>
 <p>nil nisi frater eris. Quod obest, id habebimus unum.</p>
 <p n="495">Quid mihi significant ergo mea visa?quod autem</p>
 <p>somnia pondus habent?an habent et somnia pondus?</p>
 <p>Di melius!di nempe suas habuere sorores:</p>
 <p>Sic Saturnus Opem iunctam sibi sanguine duxit,</p>
 <p>Oceanus Tethyn, Iunonem rector Olympi.</p>
 <p n="500">Sunt superis sua iura! Quid ad caelestia ritus</p>
 <p>exigere humanos diversaque foedera tempto?</p>
 <p>Aut nostro vetitus de corde fugabitur ardor,</p>
 <p>aut hoc si nequeo, peream, precor, ante toroque</p>
 <p>mortua conponar, positaeque det oscula frater.</p>
 <p n="505">Et tamen arbitrium quaerit res ista duorum.</p>
 <p>Finge placere mihi: scelus esse videbitur illi!</p>
 <p>At non Aeolidae thalamos timuere sororum!</p>
 <p>Unde sed hos novi? Cur haec exempla paravi?</p>
 <p>Quo feror? Obscenae procul hinc discedite flammae,</p>
 <p n="510">nec, nisi qua fas est germanae, frater ametur!</p>
 <p>Si tamen ipse mei captus prior esset amore,</p>
 <p>forsitan illius possem indulgere furori.</p>
 <p>Ergo ego, quae fueram non reiectura petentem,</p>
 <p>ipsa petam! Poterisne loqui? poterisne fateri?</p>
 <p n="515">Coget amor: potero! vel, si pudor ora tenebit,</p>
 <p>littera celatos arcana fatebitur ignis:</p>
 <p>hoc placet, haec dubiam vicit sententia mentem.</p>
<milestone n="518" unit="card"/>
<milestone ed="P" unit="para"/> <p>In latus erigitur cubitoque innixa sinistro</p>
 <p>viderit: insanos inquit fateamur amores.</p>
 <p n="520">Ei mihi! quo labor? quem mens mea concipit ignem?</p>
 <p>et meditata manu componit verba trementi:</p>
 <p>dextra tenet ferrum, vacuam tenet altera ceram.</p>
 <p>Incipit et dubitat, scribit damnatque tabellas</p>
 <p>et notat et delet, mutat culpatque probatque,</p>
 <p n="525">inque vicem sumptas ponit positasque resumit.</p>
 <p>Quid velit ignorat; quidquid factura videtur,</p>
 <p>displicet. In vultu est audacia mixta pudori.</p>
 <p>Scripta soror fuerat, visum est delere sororem</p>
 <p>verbaque correctis incidere talia ceris:</p>
<milestone ed="P" unit="para"/> <p n="530">Quam, nisi tu dederis, non est habitura salutem,</p>
 <p>hanc tibi mittit amans: pudet, a! pudet edere nomen.</p>
 <p>Et si, quid cupiam, quaeris, sine nomine vellem</p>
 <p>posset agi mea causa meo, nec cognita Byblis</p>
 <p>ante forem, quam spes votorum certa fuisset.</p>
 <p n="535">Esse quidem laesi poterat tibi pectoris index</p>
 <p>et color et macies et vultus et umida saepe</p>
 <p>lumina nec causa suspiria mota patenti</p>
 <p>et crebri amplexus, et quae, si forte notasti,</p>
 <p>oscula sentiri non esse sororia possent:</p>
 <p n="540">ipsa tamen, quamvis animo grave vulnus habebam,</p>
 <p>quamvis intus erat furor igneus, omnia feci</p>
 <p>(sunt mihi di testes), ut tandem sanior essem,</p>
 <p>pugnavique diu violenta Cupidinis arma</p>
 <p>effugere infelix et plus, quam ferre puellam</p>
 <p n="545">posse putes, ego dura tuli. Superata fateri</p>
 <p>cogor opemque tuam timidis exposcere votis.</p>
 <p>Tu servare potes, tu perdere solus amantem:</p>
 <p>elige, utrum facias! Non hoc inimica precatur,</p>
 <p>sed quae, cum tibi sit iunctissima, iunctior esse</p>
 <p n="550">expetit et vinclo tecum propiore ligari.</p>
 <p>Iura senes norint et, quid liceatque nefasque</p>
 <p>fasque sit, inquirant legumque examina servent:</p>
 <p>conveniens Venus est annis temeraria nostris!</p>
 <p>Quid liceat, nescimus adhuc et cuncta licere</p>
 <p n="555">credimus et sequimur magnorum exempla deorum.</p>
 <p>Nec nos aut durus pater aut reverentia famae</p>
 <p>aut timor impediet (tantum sit causa timendi!).</p>
 <p>Dulcia fraterno sub nomine furta tegemus:</p>
 <p>est mihi libertas tecum secreta loquendi,</p>
 <p n="560">et damus amplexus et iungimus oscula coram,</p>
 <p>quantum est, quod desit? Miserere fatentis amores</p>
 <p>et non fassurae, nisi cogeret ultimus ardor,</p>
 <p>neve merere meo subscribi causa sepulcro!</p>
<milestone ed="P" unit="para"/> <p>Talia nequiquam perarantem plena reliquit</p>
 <p n="565">cera manum, summusque in margine versus adhaesit.</p>
 <p>Protinus inpressa signat sua crimina gemma,</p>
 <p>quam tinxit lacrimis (linguam defecerat umor),</p>
 <p>deque suis unum famulis pudibunda vocavit</p>
 <p>et pavidum blandita fer has, fidissime, nostro</p>
 <p n="570">dixit, et adiecit longo post tempore fratri.</p>
 <p>Cum daret, elapsae manibus cecidere tabellae.</p>
 <p>Omine turbata est: misit tamen. Apta minister</p>
 <p>tempora nactus adit traditque latentia verba.</p>
<milestone ed="P" unit="para"/> <p>Attonitus subita iuvenis Maeandrius ira</p>
 <p n="575">proicit acceptas lecta sibi parte tabellas</p>
 <p>vixque manus retinens trepidantis ab ore ministri</p>
 <p>dum licet, o vetitae scelerate libidinis auctor,</p>
 <p>effuge! ait: qui, si nostrum tua fata pudorem</p>
 <p>non traherent secum, poenas mihi morte dedisses.</p>
 <p n="580">Ille fugit pavidus dominaeque ferocia Cauni</p>
 <p>dicta refert. Palles audita, Bybli, repulsa,</p>
 <p>et pavet obsessum glaciali frigore corpus.</p>
 <p>Mens tamen ut rediit, pariter rediere furores,</p>
 <p>linguaque vix tales icto dedit aere voces:</p>
<milestone ed="P" unit="para"/> <p n="585">Et merito! quid enim temeraria vulneris huius</p>
 <p>indicium feci? Quid, quae celanda fuerunt,</p>
 <p>tam cito commisi properatis verba tabellis?</p>
 <p>Ante erat ambiguis animi sententia dictis</p>
 <p>praetemptanda mihi. Ne non sequeretur euntem,</p>
 <p n="590">parte aliqua veli, qualis foret aura, notare</p>
 <p>debueram tutoque mari decurrere, quae nunc</p>
 <p>non exploratis inplevi lintea ventis.</p>
 <p>Auferor in scopulos igitur subversaque toto</p>
 <p>obruor oceano, neque habent mea vela recursus.</p>
 <p n="595">Quid quod et ominibus certis prohibebar amori</p>
 <p>indulgere meo, tum cum mihi ferre iubenti</p>
 <p>excidit et fecit spes nostras cera caducas?</p>
 <p>Nonne vel illa dies fuerat vel tota voluntas,</p>
 <p>sed potius mutanda dies? Deus ipse monebat</p>
 <p n="600">signaque certa dabat, si non male sana fuissem.</p>
 <p>Et tamen ipsa loqui, nec me committere cerae</p>
 <p>debueram praesensque meos aperire furores</p>
 <p>(vidisset lacrimas, vultum vidisset amantis!),</p>
 <p>plura loqui poteram, quam quae cepere tabellae.</p>
 <p n="605">Invito potui circumdare bracchia collo</p>
 <p>et, si reicerer, potui moritura videri</p>
 <p>amplectique pedes adfusaque poscere vitam.</p>
 <p>Omnia fecissem, quorum si singula duram</p>
 <p>flectere non poterant, potuissent omnia, mentem.</p>
 <p n="610">Forsitan et missi sit quaedam culpa ministri:</p>
 <p>non adiit apte nec legit idonea, credo,</p>
 <p>tempora nec petiit horamque animumque vacantem.</p>
 <p>Haec nocuere mihi. Neque enim est de tigride natus</p>
 <p>nec rigidas silices solidumve in pectore ferrum</p>
 <p n="615">aut adamanta gerit nec lac bibit ille leaenae.</p>
 <p>Vincetur! Repetendus erit, nec taedia coepti</p>
 <p>ulla mei capiam, dum spiritus iste manebit.</p>
 <p>Nam primum, si facta mihi revocare liceret,</p>
 <p>non coepisse fuit: coepta expugnare secundum est.</p>
 <p n="620">Quippe nec ille potest, ut iam mea vota relinquam,</p>
 <p>non tamen ausorum semper memor esse meorum,</p>
 <p>et, quia desierim, leviter voluisse videbor</p>
 <p>aut etiam temptasse illum insidiisque petisse;</p>
 <p>vel certe non hoc, qui plurimus urget et urit</p>
 <p n="625">pectora nostra, deo, sed victa libidine credar.</p>
 <p>Denique iam nequeo nil commisisse nefandum.</p>
 <p>Et scripsi et petii: temerata est nostra voluntas;</p>
 <p>ut nihil adiciam, non possum innoxia dici.</p>
 <p>Quod superest, multum est in vota, in crimina parvum.</p>
<milestone n="630" unit="card"/>
<milestone ed="P" unit="para"/> <p n="630">Dixit, et (incertae tanta est discordia mentis)</p>
 <p>cum pigeat temptasse, libet temptare: modumque</p>
 <p>exit et infelix committit saepe repelli.</p>
 <p>Mox ubi finis abest, patriam fugit ille nefasque</p>
 <p>inque peregrina ponit nova moenia terra.</p>
<milestone ed="P" unit="para"/> <p n="635">Tum vero maestam tota Miletida mente</p>
 <p>defecisse ferunt, tum vero a pectore vestem</p>
 <p>diripuit planxitque suos furibunda lacertos.</p>
 <p>Iamque palam est demens inconcessamque fatetur</p>
 <p>spem veneris, siquidem patriam invisosque penates</p>
 <p n="640">deserit et profugi sequitur vestigia fratris.</p>
 <p>Utque tuo motae, proles Semeleia, thyrso</p>
 <p>Ismariae celebrant repetita triennia bacchae,</p>
 <p>Byblida non aliter latos ululasse per agros</p>
 <p>Bubasides videre nurus. Quibus illa relictis</p>
 <p n="645">Caras et armiferos Lelegas Lyciamque pererrat.</p>
 <p>Iam Cragon et Limyren Xanthique reliquerat undas,</p>
 <p>quoque Chimaera iugo mediis in partibus ignem,</p>
 <p>pectus et ora leae, caudam serpentis habebat;</p>
 <p>deficiunt silvae, cum tu lassata sequendo</p>
 <p n="650">concidis et dura positis tellure capillis,</p>
 <p>Bybli, iaces frondesque tuo premis ore caducas.</p>
 <p>Saepe etiam nymphae teneris Lelegeides ulnis</p>
 <p>tollere conantur; saepe, ut medeatur amori,</p>
 <p>praecipiunt surdaeque adhibent solacia menti:</p>
 <p n="655">muta iacet viridesque suis tenet unguibus herbas</p>
 <p>Byblis, et umectat lacrimarum gramina rivus.</p>
 <p>Naidas his venam, quae numquam arescere posset,</p>
 <p>subposuisse ferunt: quid enim dare maius habebant?</p>
<milestone ed="P" unit="para"/> <p>Protinus, ut secto piceae de cortice guttae,</p>
 <p n="660">utve tenax gravida manat tellure bitumen,</p>
 <p>utve sub adventu spirantis lene favoni</p>
 <p>sole remollescit, quae frigore constitit, unda,</p>
 <p>sic lacrimis consumpta suis Phoebeia Byblis</p>
 <p>vertitur in fontem, qui nunc quoque vallibus illis</p>
 <p n="665">nomen habet dominae nigraque sub ilice manat.</p>
<milestone n="666" unit="card"/>
<milestone ed="Magnus" n="Iphis." unit="tale"/>
<milestone ed="P" unit="para"/> <p>Fama novi centum Cretaeas forsitan urbes</p>
 <p>implesset monstri, si non miracula nuper</p>
 <p>Iphide mutata Crete propiora tulisset.</p>
<milestone ed="P" unit="para"/> <p>Proxima Cnosiaco nam quondam Phaestia regno</p>
 <p n="670">progenuit tellus ignotum nomine Ligdum,</p>
 <p>ingenua de plebe virum. Nec census in illo</p>
 <p>nobilitate sua maior, sed vita fidesque</p>
 <p>inculpata fuit. Gravidae qui coniugis aures</p>
 <p>vocibus his monuit, cum iam prope partus adesset:</p>
 <p n="675">Quae voveam, duo sunt; minimo ut relevere dolore,</p>
 <p>utque marem parias; onerosior altera sors est,</p>
 <p>et vires fortuna negat. Quod abominor, ergo</p>
 <p>edita forte tuo fuerit si femina partu,</p>
 <p>(invitus mando: pietas, ignosce!) necetur.</p>
<milestone ed="P" unit="para"/> <p n="680">Dixerat, et lacrimis vultus lavere profusis,</p>
 <p>tam qui mandabat, quam cui mandata dabantur.</p>
 <p>Sed tamen usque suum vanis Telethusa maritum</p>
 <p>sollicitat precibus, ne spem sibi ponat in arto.</p>
 <p>Certa sua est Ligdo sententia. Iamque ferendo</p>
 <p n="685">vix erat illa gravem maturo pondere ventrem,</p>
 <p>cum medio noctis spatio sub imagine somni</p>
 <p>Inachis ante torum, pompa comitata sacrorum,</p>
 <p>aut stetit aut visa est. Inerant lunaria fronti</p>
 <p>cornua cum spicis nitido flaventibus auro</p>
 <p n="690">et regale decus. Cum qua latrator Anubis</p>
 <p>sanctaque Bubastis variusque coloribus Apis,</p>
 <p>quique premit vocem digitoque silentia suadet,</p>
 <p>sistraque erant numquamque satis quaesitus Osiris</p>
 <p>plenaque somniferis serpens peregrina venenis.</p>
 <p n="695">Tum velut excussam somno et manifesta videntem</p>
 <p>sic adfata dea est: Pars o Telethusa mearum,</p>
 <p>pone graves curas mandataque falle mariti.</p>
 <p>Nec dubita, cum te partu Lucina levarit,</p>
 <p>tollere quidquid erit. Dea sum auxiliaris opemque</p>
 <p n="700">exorata fero, nec te coluisse quereris</p>
 <p>ingratum numen. Monuit thalamoque recessit.</p>
<milestone ed="P" unit="para"/> <p>Laeta toro surgit purasque ad sidera supplex</p>
 <p>Cressa manus tollens, rata sint sua visa, precatur.</p>
 <p>Ut dolor increvit, seque ipsum pondus in auras</p>
 <p n="705">expulit et nata est ignaro femina patre,</p>
 <p>iussit ali mater puerum mentita: fidemque</p>
 <p>res habuit, neque erat ficti nisi conscia nutrix.</p>
 <p>Vota pater solvit nomenque inponit avitum:</p>
 <p>Iphis avus fuerat. Gavisa est nomine mater,</p>
 <p n="710">quod commune foret nec quemquam falleret illo.</p>
 <p>Inde incepta pia mendacia fraude latebant:</p>
 <p>cultus erat pueri, facies, quam sive puellae,</p>
 <p>sive dares puero, fuerat formosus uterque.</p>
<milestone ed="P" unit="para"/> <p>Tertius interea decimo successerat annus,</p>
 <p n="715">cum pater, Iphi, tibi flavam despondet Ianthen,</p>
 <p>inter Phaestiadas quae laudatissima formae</p>
 <p>dote fuit virgo, Dictaeo nata Teleste.</p>
 <p>Par aetas, par forma fuit, primasque magistris</p>
 <p>accepere artes, elementa aetatis, ab isdem.</p>
<milestone ed="P" unit="para"/> <p n="720">Hinc amor ambarum tetigit rude pectus et aequum</p>
 <p>vulnus utrique dedit. Sed erat fiducia dispar:</p>
 <p>coniugium pactaeque exspectat tempora taedae</p>
 <p>quamque virum putat esse, virum fore credit Ianthe;</p>
 <p>Iphis amat, qua posse frui desperat, et auget</p>
 <p n="725">hoc ipsum flammas, ardetque in virgine virgo;</p>
 <p>vixque tenens lacrimas quis me manet exitus inquit,</p>
 <p>cognita quam nulli, quam prodigiosa novaeque</p>
 <p>cura tenet Veneris? Si di mihi parcere vellent,</p>
 <p>parcere debuerant; si non, et perdere vellent,</p>
 <p n="730">naturale malum saltem et de more dedissent.</p>
 <p>Nec vaccam vaccae, nec equas amor urit equarum:</p>
 <p>urit oves aries, sequitur sua femina cervum.</p>
 <p>Sic et aves coeunt, interque animalia cuncta</p>
 <p>femina femineo conrepta cupidine nulla est.</p>
 <p n="735">Vellem nulla forem! Ne non tamen omnia Crete</p>
 <p>monstra ferat, taurum dilexit filia Solis,</p>
 <p>femina nempe marem: meus est furiosior illo,</p>
 <p>si verum profitemur, amor! Tamen illa secuta est</p>
 <p>spem Veneris, tamen illa dolis et imagine vaccae</p>
 <p n="740">passa bovem est, et erat, qui deciperetur adulter!</p>
 <p>Huc licet e toto sollertia confluat orbe,</p>
 <p>ipse licet revolet ceratis Daedalus alis,</p>
 <p>quid faciet? Num me puerum de virgine doctis</p>
 <p>artibus efficiet? num te mutabit, Ianthe?</p>
 <p n="745">Quin animum firmas, teque ipsa reconligis, Iphi,</p>
 <p>consiliique inopes et stultos excutis ignes?</p>
 <p>Quid sis nata, vide, nisi te quoque decipis ipsa,</p>
 <p>et pete quod fas est, et ama quod femina debes!</p>
 <p>Spes est, quae capiat, spes est, quae pascit amorem:</p>
 <p n="750">hanc tibi res adimit. Non te custodia caro</p>
 <p>arcet ab amplexu nec cauti cura mariti,</p>
 <p>non patris asperitas, non se negat ipsa roganti:</p>
 <p>nec tamen est potienda tibi, nec, ut omnia fiant,</p>
 <p>esse potes felix, ut dique hominesque laborent.</p>
 <p n="755">Nunc quoque votorum nulla est pars vana meorum,</p>
 <p>dique mihi faciles, quidquid valuere, dederunt;</p>
 <p>quodque ego, vult genitor, vult ipsa socerque futurus.</p>
 <p>At non vult natura, potentior omnibus istis,</p>
 <p>quae mihi sola nocet. Venit ecce optabile tempus,</p>
 <p n="760">luxque iugalis adest, et iam mea fiet Ianthe</p>
 <p>nec mihi continget: mediis sitiemus in undis.</p>
 <p>Pronuba quid Iuno, quid ad haec, Hymenaee, venitis</p>
 <p>sacra, quibus qui ducat abest, ubi nubimus ambae?</p>
<milestone n="764" unit="card"/>
<milestone ed="P" unit="para"/> <p>Pressit ab his vocem. Nec lenius altera virgo</p>
 <p n="765">aestuat, utque celer venias, Hymenaee, precatur.</p>
 <p>Quod petit haec, Telethusa timens modo tempora differt,</p>
 <p>nunc ficto languore moram trahit, omina saepe</p>
 <p>visaque causatur. Sed iam consumpserat omnem</p>
 <p>materiam ficti, dilataque tempora taedae</p>
 <p n="770">institerant, unusque dies restabat. At illa</p>
 <p>crinalem capiti vittam nataeque sibique</p>
 <p>detrahit et passis aram complexa capillis</p>
 <p>Isi, Paraetonium Mareoticaque arva Pharonque</p>
 <p>quae colis et septem digestum in cornua Nilum:</p>
 <p n="775">fer, precor inquit opem nostroque medere timori!</p>
 <p>Te, dea, te quondam tuaque haec insignia vidi</p>
 <p>cunctaque cognovi, sonitum comitantiaque aera</p>
 <p>sistrorum, memorique animo tua iussa notavi.</p>
 <p>Quod videt haec lucem, quod non ego punior, ecce</p>
 <p n="780">consilium munusque tuum est. Miserere duarum</p>
 <p>auxilioque iuva! Lacrimae sunt verba secutae.</p>
<milestone ed="P" unit="para"/> <p>Visa dea est movisse suas (et moverat) aras,</p>
 <p>et templi tremuere fores, imitataque lunam</p>
 <p>cornua fulserunt, crepuitque sonabile sistrum.</p>
<milestone ed="P" unit="para"/> <p n="785">Non secura quidem, fausto tamen omine laeta</p>
 <p>mater abit templo: sequitur comes Iphis euntem,</p>
 <p>quam solita est, maiore gradu, nec candor in ore</p>
 <p>permanet, et vires augentur, et acrior ipse est</p>
 <p>vultus, et incomptis brevior mensura capillis,</p>
 <p n="790">plusque vigoris adest, habuit quam femina. Nam quae</p>
 <p>femina nuper eras, puer es. Date munera templis</p>
 <p>nec timida gaudete fide! Dant munera templis,</p>
 <p>addunt et titulum; titulus breve carmen habebat:</p>
 <p>DONA PUER SOLVIT QUAE FEMINA . VOVERAT . IPHIS</p>
<milestone ed="P" unit="para"/> <p n="795">Postera lux radiis latum patefecerat orbem,</p>
 <p>cum Venus et Iuno sociosque Hymenaeus ad ignes</p>
 <p>conveniunt, potiturque sua puer Iphis Ianthe.</p>
</div1>
<div1 type="Book" n="10">
<milestone n="1" unit="card"/>
<milestone ed="Magnus" n="Orpheus et Eurydice." unit="tale"/>
<milestone ed="P" unit="para"/> <p>Inde per inmensum croceo velatus amictu</p>
 <p>aethera digreditur Ciconumque Hymenaeus ad oras</p>
 <p>tendit et Orphea nequiquam voce vocatur.</p>
 <p>Adfuit ille quidem, sed nec sollemnia verba</p>
 <p n="5">nec laetos vultus nec felix attulit omen.</p>
 <p>Fax quoque, quam tenuit, lacrimoso stridula fumo</p>
 <p>usque fuit nullosque invenit motibus ignes.</p>
 <p>Exitus auspicio gravior: nam nupta per herbas</p>
 <p>dum nova naiadum turba comitata vagatur,</p>
 <p n="10">occidit in talum serpentis dente recepto.</p>
<milestone ed="P" unit="para"/> <p>Quam satis ad superas postquam Rhodopeius auras</p>
 <p>deflevit vates, ne non temptaret et umbras,</p>
 <p>ad Styga Taenaria est ausus descendere porta;</p>
 <p>perque leves populos simulacraque functa sepulcro</p>
 <p n="15">Persephonen adiit inamoenaque regna tenentem</p>
 <p>umbrarum dominum. Pulsisque ad carmina nervis</p>
 <p>sic ait: O positi sub terra numina mundi,</p>
 <p>in quem reccidimus, quidquid mortale creamur,</p>
 <p>si licet et falsi positis ambagibus oris</p>
 <p n="20">vera loqui sinitis, non huc, ut opaca viderem</p>
 <p>Tartara, descendi, nec uti villosa colubris</p>
 <p>terna Medusaei vincirem guttura monstri:</p>
 <p>causa viae est coniunx, in quam calcata venenum</p>
 <p>vipera diffudit crescentesque abstulit annos.</p>
 <p n="25">Posse pati volui nec me temptasse negabo:</p>
 <p>vicit Amor. Supera deus hic bene notus in ora est,</p>
 <p>an sit et hic, dubito. Sed et hic tamen auguror esse;</p>
 <p>famaque si veteris non est mentita rapinae,</p>
 <p>vos quoque iunxit Amor. Per ego haec loca plena timoris,</p>
 <p n="30">per chaos hoc ingens vastique silentia regni,</p>
 <p>Eurydices, oro, properata retexite fata.</p>
 <p>Omnia debemur vobis, paulumque morati</p>
 <p>serius aut citius sedem properamus ad unam.</p>
 <p>Tendimus huc omnes, haec est domus ultima, vosque</p>
 <p n="35">humani generis longissima regna tenetis.</p>
 <p>Haec quoque, cum iustos matura peregerit annos,</p>
 <p>iuris erit vestri: pro munere poscimus usum.</p>
 <p>Quod si fata negant veniam pro coniuge, certum est</p>
 <p>nolle redire mihi: leto gaudete duorum.</p>
<milestone ed="P" unit="para"/> <p n="40">Talia dicentem nervosque ad verba moventem</p>
 <p>exsangues flebant animae: nec Tantalus undam</p>
 <p>captavit refugam, stupuitque Ixionis orbis,</p>
 <p>nec carpsere iecur volucres, urnisque vacarunt</p>
 <p>Belides, inque tuo sedisti, Sisyphe, saxo.</p>
 <p n="45">Tunc primum lacrimis victarum carmine fama est</p>
 <p>Eumenidum maduisse genas. Nec regia coniunx</p>
 <p>sustinet oranti nec qui regit ima negare,</p>
 <p>Eurydicenque vocant. Umbras erat illa recentes</p>
 <p>inter et incessit passu de vulnere tardo.</p>
 <p n="50">Hanc simul et legem Rhodopeius accipit Orpheus,</p>
 <p>ne flectat retro sua lumina, donec Avernas</p>
 <p>exierit valles: aut inrita dona futura.</p>
<milestone ed="P" unit="para"/> <p>Carpitur acclivis per muta silentia trames,</p>
 <p>arduus, obscurus, caligine densus opaca.</p>
 <p n="55">Nec procul afuerunt telluris margine summae:</p>
 <p>hic, ne deficeret, metuens avidusque videndi</p>
 <p>flexit amans oculos; et protinus illa relapsa est,</p>
 <p>bracchiaque intendens prendique et prendere certans</p>
 <p>nil nisi cedentes infelix arripit auras.</p>
 <p n="60">Iamque iterum moriens non est de coniuge quicquam</p>
 <p>questa suo: quid enim nisi se quereretur amatam?</p>
 <p>Supremumque vale, quod iam vix auribus ille</p>
 <p>acciperet, dixit revolutaque rursus eodem est.</p>
<milestone ed="P" unit="para"/> <p>Non aliter stupuit gemina nece coniugis Orpheus,</p>
 <p n="65">quam tria qui timidus, medio portante catenas,</p>
 <p>colla canis vidit, quem non pavor ante reliquit,</p>
 <p>quam natura prior, saxo per corpus oborto;</p>
 <p>quique in se crimen traxit voluitque videri</p>
 <p>Olenos esse nocens, tuque, o confisa figurae,</p>
 <p n="70">infelix Lethaea, tuae, iunctissima quondam</p>
 <p>pectora, nunc lapides, quos umida sustinet Ide.</p>
<milestone ed="P" unit="para"/> <p>Orantem frustraque iterum transire volentem</p>
 <p>portitor arcuerat. Septem tamen ille diebus</p>
 <p>squalidus in ripa Cereris sine munere sedit:</p>
 <p n="75">cura dolorque animi lacrimaeque alimenta fuere.</p>
 <p>Esse deos Erebi crudeles questus, in altam</p>
 <p>se recipit Rhodopen pulsumque aquilonibus Haemum.</p>
<milestone ed="P" unit="para"/> <p>Tertius aequoreis inclusum piscibus annum</p>
 <p>finierat Titan, omnemque refugerat Orpheus</p>
 <p n="80">femineam venerem, seu quod male cesserat illi,</p>
 <p>sive fidem dederat. Multas tamen ardor habebat</p>
 <p>iungere se vati, multae doluere repulsae.</p>
 <p>Ille etiam Thracum populis fuit auctor amorem</p>
 <p>in teneros transferre mares citraque iuventam</p>
 <p n="85">aetatis breve ver et primos carpere flores.</p>
<milestone n="86" unit="card"/>
<milestone ed="Magnus" n="Arbores motae. Cyparissus." unit="tale"/>
<milestone ed="P" unit="para"/> <p>Collis erat collemque super planissima campi</p>
 <p>area, quam viridem faciebant graminis herbae.</p>
 <p>Umbra loco deerat: qua postquam parte resedit</p>
 <p>dis genitus vates et fila sonantia movit, </p>
 <p n="90">umbra loco venit. Non Chaonis afuit arbor.</p>
 <p>non nemus Heliadum, non frondibus aesculus altis,</p>
 <p>nec tiliae molles, nec fagus et innuba laurus,</p>
 <p>et coryli fragiles et fraxinus utilis hastis</p>
 <p>enodisque abies curvataque glandibus ilex</p>
 <p n="95">et platanus genialis acerque coloribus impar</p>
 <p>amnicolaeque simul salices et aquatica lotos</p>
 <p>perpetuoque virens buxum tenuesque myricae</p>
 <p>et bicolor myrtus et bacis caerula tinus.</p>
 <p>Vos quoque, flexipedes hederae, venistis et una</p>
 <p n="100">pampineae vites et amictae vitibus ulmi,</p>
 <p>ornique et piceae pomoque onerata rubenti</p>
 <p>arbutus et lentae, victoris praemia, palmae</p>
 <p>et succincta comas hirsutaque vertice pinus,</p>
 <p>grata deum matri; siquidem Cybeleius Attis</p>
 <p n="105">exuit hac hominem truncoque induruit illo.</p>
<milestone ed="More" n="CYPARISSUS" unit="tale"/>
<milestone ed="P" unit="para"/> <p>Adfuit huic turbae metas imitata cupressus,</p>
 <p>nunc arbor, puer ante deo dilectus ab illo,</p>
 <p>qui citharam nervis et nervis temperat arcum.</p>
 <p>Namque sacer nymphis Carthaea tenentibus arva</p>
 <p n="110">ingens cervus erat, lateque patentibus altas</p>
 <p>ipse suo capiti praebebat cornibus umbras.</p>
 <p>Cornua fulgebant auro, demissaque in armos</p>
 <p>pendebant tereti gemmata monilia collo.</p>
 <p>Bulla super frontem parvis argentea loris</p>
 <p n="115">vincta movebatur parilique aetate: nitebant</p>
 <p>auribus e geminis circum cava tempora bacae.</p>
 <p>Isque metu vacuus naturalique pavore</p>
 <p>deposito celebrare domos mulcendaque colla</p>
 <p>quamlibet ignotis manibus praebere solebat.</p>
 <p n="120">Sed tamen ante alios, Ceae pulcherrime gentis,</p>
 <p>gratus erat, Cyparisse, tibi. Tu pabula cervum</p>
 <p>ad nova, tu liquidi ducebas fontis ad undam,</p>
 <p>tu modo nectebas varios per cornua flores,</p>
 <p>nunc eques in tergo residens huc laetus et illuc</p>
 <p n="125">mollia purpureis frenabas ora capistris.</p>
<milestone ed="P" unit="para"/> <p>Aestus erat mediusque dies, solisque vapore</p>
 <p>concava litorei fervebant bracchia cancri:</p>
 <p>fessus in herbosa posuit sua corpora terra</p>
 <p>cervus et arborea frigus ducebat ab umbra.</p>
 <p n="130">Hunc puer imprudens iaculo Cyparissus acuto</p>
 <p>fixit; et ut saevo morientem vulnere vidit,</p>
 <p>velle mori statuit. Quae non solacia Phoebus</p>
 <p>dixit et ut leviter pro materiaque doleret,</p>
 <p>admonuit! Gemit ille tamen munusque supremum</p>
 <p n="135">hoc petit a superis, ut tempore lugeat omni.</p>
 <p>Iamque per inmensos egesto sanguine fletus</p>
 <p>in viridem verti coeperunt membra colorem,</p>
 <p>et modo qui nivea pendebant fronte capilli,</p>
 <p>horrida caesaries fieri sumptoque rigore</p>
 <p n="140">sidereum gracili spectare cacumine caelum.</p>
 <p>Ingemuit tristisque deus lugebere nobis</p>
 <p>lugebisque alios aderisque dolentibus inquit.</p>
<milestone n="143" unit="card"/>
<milestone ed="Magnus" n="Ganymedes. Hyacinthus." unit="tale"/>
<milestone ed="P" unit="para"/> <p>Tale nemus vates attraxerat inque ferarum</p>
 <p>concilio medius turba volucrumque sedebat.</p>
 <p n="145">Ut satis impulsas temptavit pollice chordas</p>
 <p>et sensit varios, quamvis diversa sonarent,</p>
 <p>concordare modos, hoc vocem carmine movit:</p>
<milestone ed="P" unit="para"/> <p>Ab Iove, Musa parens, (cedunt Iovis omnia regno!)</p>
 <p>carmina nostra move! Iovis est mihi saepe potestas</p>
 <p n="150">dicta prius: cecini plectro graviore Gigantas</p>
 <p>sparsaque Phlegraeis victricia fulmina campis:</p>
 <p>nunc opus est leviore lyra, puerosque canamus</p>
 <p>dilectos superis, inconcessisque puellas</p>
 <p>ignibus attonitas meruisse libidine poenam.</p>
<milestone ed="P" unit="para"/> <p n="155">Rex superum Phrygii quondam Ganymedis amore</p>
 <p>arsit, et inventum est aliquid, quod Iuppiter esse,</p>
 <p>quam quod erat, mallet. Nulla tamen alite verti</p>
 <p>dignatur, nisi quae posset sua fulmina ferre.</p>
 <p>Nec mora, percusso mendacibus aere pennis</p>
 <p n="160">abripit Iliaden; qui nunc quoque pocula miscet</p>
 <p>invitaque Iovi nectar Iunone ministrat.</p>
<milestone ed="More" n="HYACINTHUS" unit="tale"/>
<milestone ed="P" unit="para"/> <p>Te quoque, Amyclide, posuisset in aethere Phoebus,</p>
 <p>tristia si spatium ponendi fata dedissent.</p>
 <p>Qua licet, aeternus tamen es: quotiensque repellit</p>
 <p n="165">ver hiemem piscique aries succedit aquoso,</p>
 <p>tu totiens oreris viridique in caespite flores.</p>
 <p>Te meus ante omnes genitor dilexit, et orbe</p>
 <p>in medio positi caruerunt praeside Delphi,</p>
 <p>dum deus Eurotan inmunitamque frequentat</p>
 <p n="170">Sparten. Nec citharae nec sunt in honore sagittae:</p>
 <p>inmemor ipse sui non retia ferre recusat,</p>
 <p>non tenuisse canes, non per iuga montis iniqui</p>
 <p>ire comes, longaque alit adsuetudine flammas.</p>
<milestone ed="P" unit="para"/> <p>Iamque fere medius Titan venientis et actae</p>
 <p n="175">noctis erat spatioque pari distabat utrimque:</p>
 <p>corpora veste levant et suco pinguis olivi</p>
 <p>splendescunt latique ineunt certamina disci.</p>
 <p>Quem prius aerias libratum Phoebus in auras</p>
 <p>misit et oppositas disiecit pondere nubes.</p>
 <p n="180">Reccidit in solidam longo post tempore terram</p>
 <p>pondus et exhibuit iunctam cum viribus artem.</p>
 <p>Protinus imprudens actusque cupidine lusus</p>
 <p>tollere Taenarides orbem properabat. At illum</p>
 <p>dura repercusso subiecit verbere tellus</p>
 <p n="185">in vultus, Hyacinthe, tuos. Expalluit aeque</p>
 <p>quam puer ipse deus conlapsosque excipit artus,</p>
 <p>et modo te refovet, modo tristia vulnera siccat,</p>
 <p>nunc animam admotis fugientem sustinet herbis.</p>
 <p>Nil prosunt artes: erat inmedicabile vulnus.</p>
 <p n="190">Ut siquis violas rigidumve papaver in horto</p>
 <p>liliaque infringat fulvis horrentia linguis,</p>
 <p>marcida demittant subito caput illa vietum</p>
 <p>nec se sustineant spectentque cacumine terram:</p>
 <p>sic vultus moriens iacet, et defecta vigore</p>
 <p n="195">ipsa sibi est oneri cervix umeroque recumbit.</p>
 <p>Laberis, Oebalide, prima fraudate iuventa,</p>
 <p>Phoebus ait videoque tuum, mea crimina, vulnus.</p>
 <p>Tu dolor es facinusque meum: mea dextera leto</p>
 <p>inscribenda tuo est! Ego sum tibi funeris auctor.</p>
 <p n="200">Quae mea culpa tamen? Nisi si lusisse vocari</p>
 <p>culpa potest, nisi culpa potest et amasse vocari.</p>
 <p>Atque utinam merito vitam tecumque liceret</p>
 <p>reddere! Quod quoniam fatali lege tenemur,</p>
 <p>semper eris mecum memorique haerebis in ore.</p>
 <p n="205">Te lyra pulsa manu, te carmina nostra sonabunt,</p>
 <p>flosque novus scripto gemitus imitabere nostros.</p>
 <p>Tempus et illud erit, quo se fortissimus heros</p>
 <p>addat in hunc florem folioque legatur eodem.</p>
<milestone ed="P" unit="para"/> <p>Talia dum vero memorantur Apollinis ore,</p>
 <p n="210">ecce cruor, qui fusus humo signaverat herbas,</p>
 <p>desinit esse cruor, Tyrioque nitentior ostro</p>
 <p>flos oritur formamque capit quam lilia, si non</p>
 <p>purpureus color his, argenteus esset in illis.</p>
<milestone ed="P" unit="para"/> <p>Non satis hoc Phoebo est (is enim fuit auctor honoris):</p>
 <p n="215">ipse suos gemitus foliis inscribit, et AI AI</p>
 <p>flos habet inscriptum, funestaque littera dicta est.</p>
 <p>Nec genuisse pudet Sparten Hyacinthon, honorque</p>
 <p>durat in hoc aevi, celebrandaque more priorum</p>
 <p>annua praelata redeunt Hyacinthia pompa.</p>
<milestone n="220" unit="card"/>
<milestone ed="Magnus" n="Cerastae et Propoetides." unit="tale"/>
<milestone ed="P" unit="para"/> <p n="220">At si forte roges fecundam Amathunta metallis,</p>
 <p>an genuisse velit Propoetidas, abnuat aeque</p>
 <p>atque illos, gemino quondam quibus aspera cornu</p>
 <p>frons erat: unde etiam nomen traxere Cerastae.</p>
 <p>Ante fores horum stabat Iovis Hospitis ara;</p>
 <p n="225">ignarus sceleris quam siquis sanguine tinctam</p>
 <p>advena vidisset, mactatos crederet illic</p>
 <p>lactantes vitulos Amathusiacasque bidentes:</p>
 <p>hospes erat caesus. Sacris offensa nefandis</p>
 <p>ipsa suas urbes Ophiusiaque arva parabat</p>
 <p n="230">deserere alma Venus. Sed quid loca grata, quid urbes</p>
 <p>peccavere meae? Quod dixit crimen in illis?</p>
 <p>Exsilio poenam potius gens impia pendat,</p>
 <p>vel nece, vel siquid medium est mortisque fugaeque.</p>
 <p>Idque quid esse potest, nisi versae poena figurae?</p>
 <p n="235">Dum dubitat, quo mutet eos, ad cornua vultum</p>
 <p>flexit et admonita est haec illis posse relinqui:</p>
 <p>grandiaque in torvos transformat membra iuvencos.</p>
<milestone ed="P" unit="para"/> <p>Sunt tamen obscenae Venerem Propoetides ausae</p>
 <p>esse negare deam. Pro quo sua, numinis ira,</p>
 <p n="240">corpora cum forma primae vulgasse feruntur:</p>
 <p>utque pudor cessit sanguisque induruit oris,</p>
 <p>in rigidum parvo silicem discrimine versae.</p>
<milestone n="243" unit="card"/>
<milestone ed="Magnus" n="Pygmalion." unit="tale"/>
<milestone ed="P" unit="para"/> <p>Quas quia Pygmalion aevum per crimen agentes</p>
 <p>viderat, offensus vitiis, quae plurima menti</p>
 <p n="245">femineae natura dedit, sine coniuge caelebs</p>
 <p>vivebat thalamique diu consorte carebat.</p>
 <p>Interea niveum mira feliciter arte</p>
 <p>sculpsit ebur formamque dedit, qua femina nasci</p>
 <p>nulla potest: operisque sui concepit amorem.</p>
 <p n="250">Virginis est verae facies, quam vivere credas,</p>
 <p>et, si non obstet reverentia, velle moveri:</p>
 <p>ars adeo latet arte sua. Miratur et haurit</p>
 <p>pectore Pygmalion simulati corporis ignes.</p>
 <p>Saepe manus operi temptantes admovet, an sit</p>
 <p n="255">corpus an illud ebur: nec adhuc ebur esse fatetur.</p>
 <p>Oscula dat reddique putat loquiturque tenetque,</p>
 <p>et credit tactis digitos insidere membris,</p>
 <p>et metuit, pressos veniat ne livor in artus.</p>
 <p>Et modo blanditias adhibet, modo grata puellis</p>
 <p n="260">munera fert illi conchas teretesque lapillos</p>
 <p>et parvas volucres et flores mille colorum</p>
 <p>liliaque pictasque pilas et ab arbore lapsas</p>
 <p>Heliadum lacrimas; ornat quoque vestibus artus,</p>
 <p>dat digitis gemmas, dat longa monilia collo:</p>
 <p n="265">aure leves bacae, redimicula pectore pendent.</p>
 <p>Cuncta decent: nec nuda minus formosa videtur.</p>
 <p>Conlocat hanc stratis concha Sidonide tinctis</p>
 <p>appellatque tori sociam, acclinataque colla</p>
 <p>mollibus in plumis, tamquam sensura, reponit.</p>
<milestone ed="P" unit="para"/> <p n="270">Festa dies Veneris tota celeberrima Cypro</p>
 <p>venerat, et pandis inductae cornibus aurum</p>
 <p>conciderant ictae nivea cervice iuvencae,</p>
 <p>turaque fumabant: cum munere functus ad aras</p>
 <p>constitit et timide, si di dare cuncta potestis,</p>
 <p n="275">sit coniunx, opto (non ausus eburnea virgo</p>
 <p>dicere) Pygmalion similis mea dixit eburnae.</p>
 <p>Sensit, ut ipsa suis aderat Venus aurea festis,</p>
 <p>vota quid illa velint; et, amici numinis omen,</p>
 <p>flamma ter accensa est apicemque per aera duxit.</p>
<milestone ed="P" unit="para"/> <p n="280">Ut rediit, simulacra suae petit ille puellae</p>
 <p>incumbensque toro dedit oscula: visa tepere est.</p>
 <p>Admovet os iterum, manibus quoque pectora temptat:</p>
 <p>temptatum mollescit ebur positoque rigore</p>
 <p>subsidit digitis ceditque, ut Hymettia sole</p>
 <p n="285">cera remollescit tractataque pollice multas</p>
 <p>flectitur in facies ipsoque fit utilis usu.</p>
 <p>Dum stupet et dubie gaudet fallique veretur,</p>
 <p>rursus amans rursusque manu sua vota retractat.</p>
 <p>Corpus erat: saliunt temptatae pollice venae.</p>
 <p n="290">Tum vero Paphius plenissima concipit heros</p>
 <p>verba, quibus Veneri grates agat, oraque tandem</p>
 <p>ore suo non falsa premit: dataque oscula virgo</p>
 <p>sensit et erubuit timidumque ad lumina lumen</p>
 <p>attollens pariter cum caelo vidit amantem.</p>
<milestone ed="P" unit="para"/> <p n="295">Coniugio, quod fecit, adest dea. Iamque coactis</p>
 <p>cornibus in plenum noviens lunaribus orbem</p>
 <p>illa Paphon genuit, de qua tenet insula nomen.</p>
<milestone n="298" unit="card"/>
<milestone ed="Magnus" n="Myrrha." unit="tale"/>
<milestone ed="P" unit="para"/> <p>Editus hac ille est, qui, si sine prole fuisset,</p>
 <p>inter felices Cinyras potuisset haberi.</p>
<milestone ed="P" unit="para"/> <p n="300">Dira canam: procul hinc natae, procul este parentes!</p>
 <p>Aut, mea si vestras mulcebunt carmina mentes,</p>
 <p>desit in hac mihi parte fides, nec credite factum,</p>
 <p>vel, si credetis, facti quoque credite poenam.</p>
 <p>Si tamen admissum sinit hoc natura videri,</p>
 <p n="305">gentibus Ismariis et nostro gratulor orbi,</p>
 <p>gratulor huic terrae, quod abest regionibus illis,</p>
 <p>quae tantum genuere nefas. Sit dives amomo</p>
 <p>cinnamaque costumque suum sudataque ligno</p>
 <p>tura ferat floresque alios Panchaia tellus,</p>
 <p n="310">dum ferat et murram: tanti nova non fuit arbor.</p>
 <p>Ipse negat nocuisse tibi sua tela Cupido,</p>
 <p>Myrrha, facesque suas a crimine vindicat isto.</p>
 <p>Stipite te Stygio tumidisque adflavit echidnis</p>
 <p>e tribus una soror. Scelus est odisse parentem:</p>
 <p n="315">hic amor est odio maius scelus. Undique lecti</p>
 <p>te cupiunt proceres, totoque oriente iuventus</p>
 <p>ad thalami certamen adest. Ex omnibus unum</p>
 <p>elige, Myrrha, virum: dum ne sit in omnibus unus.</p>
 <p>Illa quidem sentit foedoque repugnat amori</p>
 <p n="320">et secum quo mente feror? quid molior? inquit:</p>
 <p>di, precor, et pietas sacrataque iura parentum,</p>
 <p>hoc prohibete nefas scelerique resistite nostro, </p>
 <p>si tamen hoc scelus est. Sed enim damnare negatur</p>
 <p>hanc venerem pietas, coeuntque animalia nullo</p>
 <p n="325">cetera delicto. Nec habetur turpe iuvencae</p>
 <p>ferre patrem tergo, fit equo sua filia coniunx,</p>
 <p>quasque creavit init pecudes caper, ipsaque, cuius</p>
 <p>semine concepta est, ex illo concipit ales.</p>
 <p>Felices, quibus ista licent! Humana malignas</p>
 <p n="330">cura dedit leges, et quod natura remittit,</p>
 <p>invida iura negant. Gentes tamen esse feruntur,</p>
 <p>in quibus et nato genetrix et nata parenti</p>
 <p>iungitur, ut pietas geminato crescat amore.</p>
 <p>Me miseram, quod non nasci mihi contigit illic,</p>
 <p n="335">fortunaque loci laedor!  Quid in ista revolvor?</p>
 <p>Spes interdictae discedite! Dignus amari</p>
 <p>ille, sed ut pater, est.  Ergo si filia magni</p>
 <p>non essem Cinyrae, Cinyrae concumbere possem;</p>
 <p>nunc quia iam meus est, non est meus, ipsaque damno</p>
 <p n="340">est mihi proximitas: aliena potentior essem.</p>
 <p>Ire libet procul hinc patriaeque relinquere fines,</p>
 <p>dum scelus effugiam. Retinet malus ardor amantem,</p>
 <p>ut praesens spectem Cinyram tangamque loquarque</p>
 <p>osculaque admoveam, si nil conceditur ultra.</p>
 <p n="345">Ultra autem spectare aliquid potes, impia virgo?</p>
 <p>Et quot confundas et iura et nomina, sentis!</p>
 <p>Tune eris et matris paelex et adultera patris?</p>
 <p>Tune soror nati genetrixque vocabere fratris?</p>
 <p>Nec metues atro crinitas angue sorores,</p>
 <p n="350">quas facibus saevis oculos atque ora petentes</p>
 <p>noxia corda vident? At tu, dum corpore non es</p>
 <p>passa nefas, animo ne concipe, neve potentis</p>
 <p>concubitu vetito naturae pollue foedus.</p>
 <p>Velle puta: res ipsa vetat. Pius ille memorque est</p>
 <p n="355">moris  et o vellem similis furor esset in illo!</p>
<milestone ed="P" unit="para"/> <p>Dixerat, at Cinyras, quem copia digna procorum,</p>
 <p>quid faciat, dubitare facit, scitatur ab ipsa</p>
 <p>nominibus dictis, cuius velit esse mariti.</p>
 <p>Illa silet primo, patriisque in vultibus haerens</p>
 <p n="360">aestuat et tepido suffundit lumina rore.</p>
 <p>Virginei Cinyras haec credens esse timoris,</p>
 <p>flere vetat siccatque genas atque oscula iungit.</p>
 <p>Myrrha datis nimium gaudet: consultaque, qualem</p>
 <p>optet habere virum, similem tibi dixit. At ille</p>
 <p n="365">non intellectam vocem conlaudat et esto</p>
 <p>tam pia semper ait. Pietatis nomine dicto</p>
 <p>demisit vultus sceleris sibi conscia virgo.</p>
<milestone ed="P" unit="para"/> <p>Noctis erat medium, curasque et corpora somnus</p>
 <p>solverat. At virgo Cinyreia pervigil igni</p>
 <p n="370">carpitur indomito furiosaque vota retractat.</p>
 <p>Et modo desperat, modo vult temptare, pudetque</p>
 <p>et cupit, et, quid agat, non invenit. Utque securi</p>
 <p>saucia trabs ingens, ubi plaga novissima restat,</p>
 <p>quo cadat, in dubio est omnique a parte timetur:</p>
 <p n="375">sic animus vario labefactus vulnere nutat</p>
 <p>huc levis atque illuc momentaque sumit utroque.</p>
 <p>Nec modus aut requies, nisi mors, reperitur amoris.</p>
 <p>Mors placet. Erigitur laqueoque innectere fauces</p>
 <p>destinat et zona summo de poste revincta</p>
 <p n="380">care vale Cinyra causamque intellege mortis!</p>
 <p>dixit et aptabat pallenti vincula collo.</p>
<milestone ed="P" unit="para"/> <p>Murmura verborum fidas nutricis ad aures</p>
 <p>pervenisse ferunt limen servantis alumnae.</p>
 <p>Surgit anus reseratque fores, mortisque paratae</p>
 <p n="385">instrumenta videns spatio conclamat eodem</p>
 <p>seque ferit scinditque sinus ereptaque collo</p>
 <p>vincula dilaniat. Tum denique flere vacavit,</p>
 <p>tum dare complexus laqueique requirere causam.</p>
 <p>Muta silet virgo terramque inmota tuetur</p>
 <p n="390">et deprensa dolet tardae conamina mortis.</p>
 <p>Instat anus canosque suos et inania nudans</p>
 <p>ubera per cunas alimentaque prima precatur,</p>
 <p>ut sibi committat, quidquid dolet. Illa rogantem</p>
 <p>aversata gemit. Certa est exquirere nutrix</p>
 <p n="395">nec solam spondere fidem: dic inquit opemque</p>
 <p>me sine ferre tibi; non est mea pigra senectus.</p>
 <p>Seu furor est, habeo, quae carmine sanet et herbis,</p>
 <p>sive aliquis nocuit, magico lustrabere ritu,</p>
 <p>ira deum sive est, sacris placabilis ira.</p>
 <p n="400">Quid rear ulterius ? Certe fortuna domusque</p>
 <p>sospes et in cursu est, vivit genetrixque paterque.</p>
<milestone ed="P" unit="para"/> <p>Myrrha, patre audito, suspiria duxit ab imo</p>
 <p>pectore. Nec nutrix etiamnum concipit ullum</p>
 <p>mente nefas, aliquemque tamen praesentit amorem;</p>
 <p n="405">propositique tenax, quodcumque est, orat, ut ipsi</p>
 <p>indicet, et gremio lacrimantem tollit anili</p>
 <p>atque ita complectens infirmis membra lacertis</p>
 <p>sensimus, inquit amas! sed et hic mea (pone timorem)</p>
 <p>sedulitas erit apta tibi, nec sentiet umquam</p>
 <p n="410">hoc pater. Exsiluit gremio furibunda torumque</p>
 <p>ore premens discede, precor, miseroque pudori</p>
 <p>parce! ait. Instanti discede, aut desine dixit</p>
 <p>quaerere, quid doleam: scelus est, quod scire laboras.</p>
<milestone ed="P" unit="para"/> <p>Horret anus tremulasque manus annisque metuque</p>
 <p n="415">tendit et ante pedes supplex procumbit alumnae</p>
 <p>et modo blanditur, modo, si non conscia fiat,</p>
 <p>terret; et indicium laquei coeptaeque minatur</p>
 <p>mortis et officium commisso spondet amori.</p>
 <p>Extulit illa caput lacrimisque implevit obortis</p>
 <p n="420">pectora nutricis; conataque saepe fateri</p>
 <p>saepe tenet vocem, pudibundaque vestibus ora</p>
 <p>texit et o dixit felicem coniuge matrem!</p>
 <p>Hactenus, et gemuit. Gelidus nutricis in artus</p>
 <p>ossaque (sensit enim) penetrat tremor, albaque toto</p>
 <p n="425">vertice canities rigidis stetit hirta capillis.</p>
 <p>Multaque, ut excuteret diros, si posset, amores,</p>
 <p>addidit: at virgo scit se non falsa moneri,</p>
 <p>certa mori tamen est, si non potiatur amore.</p>
 <p>Vive, ait haec potiere tuo  et, non ausa parente</p>
 <p n="430">dicere, conticuit promissaque numine firmat.</p>
<milestone ed="P" unit="para"/> <p>Festa piae Cereris celebrabant annua matres</p>
 <p>illa, quibus nivea velatae corpora veste</p>
 <p>primitias frugum dant spicea serta suarum</p>
 <p>perque novem noctes venerem tactusque viriles</p>
 <p n="435">in vetitis numerant. Turba Cenchreis in illa</p>
 <p>regis adest coniunx, arcanaque sacra frequentat.</p>
 <p>Ergo legitima vacuus dum coniuge lectus,</p>
 <p>nacta gravem vino Cinyram male sedula nutrix,</p>
 <p>nomine mentito veros exponit amores</p>
 <p n="440">et faciem laudat. Quaesitis virginis annis</p>
 <p>par ait est Myrrhae. Quam postquam adducere iussa est</p>
 <p>utque domum rediit, gaude mea dixit alumna:</p>
 <p>vicimus. Infelix non toto pectore sentit</p>
 <p>laetitiam virgo, praesagaque pectora maerent;</p>
 <p n="445">sed tamen et gaudet: tanta est discordia mentis.</p>
<milestone ed="P" unit="para"/> <p>Tempus erat, quo cuncta silent, interque triones</p>
 <p>flexerat obliquo plaustrum temone Bootes:</p>
 <p>ad facinus venit illa suum. Fugit aurea caelo</p>
 <p>luna, tegunt nigrae latitantia sidera nubes:</p>
 <p n="450">nox caret igne suo. Primus tegis, Icare, vultus</p>
 <p>Erigoneque pio sacrata parentis amore.</p>
 <p>Ter pedis offensi signo est revocata, ter omen</p>
 <p>funereus bubo letali carmine fecit:</p>
 <p>it tamen, et tenebrae minuunt noxque atra pudorem;</p>
 <p n="455">nutricisque manum laeva tenet, altera motu</p>
 <p>caecum iter explorat. Thalami iam limina tangit,</p>
 <p>iamque fores aperit, iam ducitur intus: at illi</p>
 <p>poplite succiduo genua intremuere, fugitque</p>
 <p>et color et sanguis, animusque relinquit euntem.</p>
 <p n="460">Quoque suo propior sceleri est, magis horret, et ausi</p>
 <p>paenitet, et vellet non cognita posse reverti.</p>
 <p>Cunctantem longaeva manu deducit et alto</p>
 <p>admotam lecto cum traderet accipe, dixit</p>
 <p>ista tua est, Cinyra devotaque corpora iunxit.</p>
 <p n="465">Accipit obsceno genitor sua viscera lecto</p>
 <p>virgineosque metus levat hortaturque timentem.</p>
 <p>Forsitan aetatis quoque nomine filia dixit,</p>
 <p>dixit et illa pater, sceleri ne nomina desint.</p>
 <p>Plena patris thalamis excedit et impia diro</p>
 <p n="470">semina fert utero conceptaque crimina portat.</p>
<milestone ed="P" unit="para"/> <p>Postera nox facinus geminat. Nec finis in illa est:</p>
 <p>cum tandem Cinyras, avidus cognoscere amantem</p>
 <p>post tot concubitus, inlato lumine vidit</p>
 <p>et scelus et natam, verbisque dolore retentis</p>
 <p n="475">pendenti nitidum vagina deripit ensem.</p>
 <p>Myrrha fugit, tenebrisque et caecae munere noctis</p>
 <p>intercepta neci est: latosque vagata per agros</p>
 <p>palmiferos Arabas Panchaeaque rura reliquit;</p>
 <p>perque novem erravit redeuntis cornua lunae,</p>
 <p n="480">cum tandem terra requievit fessa Sabaea;</p>
 <p>vixque uteri portabat onus. Tum nescia voti</p>
 <p>atque inter mortisque metus et taedia vitae</p>
 <p>est tales complexa preces: O siqua patetis</p>
 <p>numina confessis, merui nec triste recuso</p>
 <p n="485">supplicium. Sed ne violem vivosque superstes</p>
 <p>mortuaque exstinctos, ambobus pellite regnis</p>
 <p>mutataeque mihi vitamque necemque negate.</p>
<milestone ed="P" unit="para"/> <p>Numen confessis aliquod patet: ultima certe</p>
 <p>vota suos habuere deos. Nam crura loquentis</p>
 <p n="490">terra supervenit, ruptosque obliqua per ungues</p>
 <p>porrigitur radix, longi firmamina trunci;</p>
 <p>ossaque robur agunt, mediaque manente medulla</p>
 <p>sanguis it in sucos, in magnos bracchia ramos,</p>
 <p>in parvos digiti, duratur cortice pellis.</p>
 <p n="495">Iamque gravem crescens uterum perstrinxerat arbor</p>
 <p>pectoraque obruerat collumque operire parabat,</p>
 <p>non tulit illa moram venientique obvia ligno</p>
 <p>subsedit mersitque suos in cortice vultus.</p>
 <p>Quae quamquam amisit veteres cum corpore sensus,</p>
 <p n="500">flet tamen, et tepidae manant ex arbore guttae.</p>
 <p>Est honor et lacrimis, stillataque robore murra</p>
 <p>nomen erile tenet nulloque tacebitur aevo.</p>
<milestone ed="P" unit="para"/> <p>At male conceptus sub robore creverat infans</p>
 <p>quaerebatque viam, qua se genetrice relicta</p>
 <p n="505">exsereret: media gravidus tumet arbore venter.</p>
 <p>Tendit onus matrem: neque habent sua verba dolores,</p>
 <p>nec Lucina potest parientis voce vocari.</p>
 <p>Nitenti tamen est similis curvataque crebros</p>
 <p>dat gemitus arbor lacrimisque cadentibus umet.</p>
 <p n="510">Constitit ad ramos mitis Lucina dolentes</p>
 <p>admovitque manus et verba puerpera dixit.</p>
 <p>Arbor agit rimas et fissa cortice vivum</p>
 <p>reddit onus, vagitque puer; quem mollibus herbis</p>
 <p>naides impositum lacrimis unxere parentis.</p>
 <p n="515">Laudaret faciem Livor quoque. Qualia namque</p>
 <p>corpora nudorum tabula pinguntur Amorum,</p>
 <p>talis erat: sed, ne faciat discrimina cultus,</p>
 <p>aut huic adde leves, aut illi deme pharetras.</p>
<milestone n="519" unit="card"/>
<milestone ed="Magnus" n="Venus et Adonis. Atalanta." unit="tale"/>
<milestone ed="P" unit="para"/> <p>Labitur occulte fallitque volatilis aetas,</p>
 <p n="520">et nihil est annis velocius. Ille sorore</p>
 <p>natus avoque suo, qui conditus arbore nuper,</p>
 <p>nuper erat genitus, modo formosissimus infans,</p>
 <p>iam iuvenis, iam vir, iam se formosior ipso est:</p>
 <p>iam placet et Veneri matrisque ulciscitur ignes.</p>
 <p n="525">Namque pharetratus dum dat puer oscula matri,</p>
 <p>inscius exstanti destrinxit harundine pectus.</p>
 <p>Laesa manu natum dea reppulit. Altius actum</p>
 <p>vulnus erat specie primoque fefellerat ipsam.</p>
<milestone ed="P" unit="para"/> <p>Capta viri forma non iam Cythereia curat</p>
 <p n="530">litora, non alto repetit Paphon aequore cinctam</p>
 <p>piscosamque Gnidon gravidamve Amathunta metallis;</p>
 <p>abstinet et caelo: caelo praefertur Adonis.</p>
 <p>Hunc tenet, huic comes est; adsuetaque semper in umbra</p>
 <p>indulgere sibi formamque augere colendo</p>
 <p n="535">per iuga, per silvas dumosaque saxa vagatur</p>
 <p>fine genu vestem ritu succincta Dianae</p>
 <p>hortaturque canes; tutaeque animalia praedae,</p>
 <p>aut pronos lepores aut celsum in cornua cervum,</p>
 <p>aut agitat dammas: a fortibus abstinet apris</p>
 <p n="540">raptoresque lupos armatosque unguibus ursos</p>
 <p>vitat et armenti saturatos caede leones.</p>
 <p>Te quoque, ut hos timeas, siquid prodesse monendo</p>
 <p>possit, Adoni, monet, fortis que fugacibus esto</p>
 <p>inquit in audaces non est audacia tuta.</p>
 <p n="545">Parce meo, iuvenis, temerarius esse periclo,</p>
 <p>neve feras, quibus arma dedit natura, lacesse,</p>
 <p>stet mihi ne magno tua gloria. Non movet aetas</p>
 <p>nec facies nec quae Venerem movere, leones</p>
 <p>saetigerosque sues oculosque animosque ferarum.</p>
 <p n="550">Fulmen habent acres in aduncis dentibus apri,</p>
 <p>impetus est fulvis et vasta leonibus ira,</p>
 <p>invisumque mihi genus est. Quae causa, roganti</p>
 <p>dicam, ait et veteris monstrum mirabere culpae.</p>
 <p>Sed labor insolitus iam me lassavit, et ecce</p>
 <p n="555">opportuna sua blanditur populus umbra,</p>
 <p>datque torum caespes; libet hac requiescere tecum</p>
 <p>(et requievit) humo pressitque et gramen et ipsum,</p>
 <p>inque sinu iuvenis posita cervice reclinis</p>
 <p>sic ait ac mediis interserit oscula verbis:</p>
<milestone n="560" unit="card"/>
<milestone ed="More" n="ATALANTA" unit="tale"/>
 <p n="560">Forsitan audieris aliquam certamine cursus</p>
 <p>veloces superasse viros. Non fabula rumor</p>
 <p>ille fuit: superabat enim; nec dicere posses,</p>
 <p>laude pedum formaene bono praestantior esset.</p>
 <p>Scitanti deus huic de coniuge coniuge dixit</p>
 <p n="565">nil opus est, Atalanta, tibi: fuge coniugis usum!</p>
 <p>nec tamen effugies teque ipsa viva carebis.</p>
 <p>Territa sorte dei per opacas innuba silvas</p>
 <p>vivit et instantem turbam violenta procorum</p>
 <p>condicione fugat, nec sum potienda, nisi inquit</p>
 <p n="570">victa prius cursu. Pedibus contendite mecum:</p>
 <p>praemia veloci coniunx thalamique dabuntur,</p>
 <p>mors pretium tardis. Ea lex certaminis esto.</p>
 <p>Illa quidem inmitis: sed (tanta potentia formae est)</p>
 <p>venit ad hanc legem temeraria turba procorum.</p>
<milestone ed="P" unit="para"/> <p n="575">Sederat Hippomenes cursus spectator iniqui</p>
 <p>et petitur cuiquam per tanta pericula coniunx?</p>
 <p>dixerat ac nimios iuvenum damnarat amores.</p>
 <p>Ut faciem et posito corpus velamine vidit,</p>
 <p>quale meum, vel quale tuum, si femina fias,</p>
 <p n="580">obstipuit tollensque manus ignoscite, dixit</p>
 <p>quos modo culpavi. Nondum mihi praemia nota,</p>
 <p>quae peteretis, erant. Laudando concipit ignes</p>
 <p>et, ne quis iuvenum currat velocius, optat</p>
 <p>invidiaque timet. Sed cur certaminis huius</p>
 <p n="585">intemptata mihi fortuna relinquitur? inquit</p>
 <p>audentes deus ipse iuvat. Dum talia secum</p>
 <p>exigit Hippomenes, passu volat alite virgo.</p>
 <p>Quae quamquam Scythica non setius ire sagitta</p>
 <p>Aonio visa est iuveni, tamen ille decorem</p>
 <p n="590">miratur magis; et cursus facit ipse decorem.</p>
 <p>Aura refert ablata citis talaria plantis,</p>
 <p>tergaque iactantur crines per eburnea, quaeque</p>
 <p>poplitibus suberant picto genualia limbo;</p>
 <p>inque puellari corpus candore ruborem</p>
 <p n="595">traxerat, haud aliter, quam cum super atria velum</p>
 <p>candida purpureum simulatas inficit umbras.</p>
 <p>Dum notat haec hospes, decursa novissima meta est</p>
 <p>et tegitur festa victrix Atalanta corona.</p>
 <p>Dant gemitum victi penduntque ex foedere poenas.</p>
<milestone ed="P" unit="para"/> <p n="600">Non tamen eventu iuvenis deterritus horum</p>
 <p>constitit in medio, vultuque in virgine fixo</p>
 <p>quid facilem titulum superando quaeris inertes?</p>
 <p>mecum confer! ait. Seu me fortuna potentem</p>
 <p>fecerit, a tanto non indignabere vinci:</p>
 <p n="605">namque mihi genitor Megareus Onchestius, illi</p>
 <p>est Neptunus avus, pronepos ego regis aquarum,</p>
 <p>nec virtus citra genus est; seu vincar, habebis</p>
 <p>Hippomene victo magnum et memorabile nomen.</p>
<milestone ed="P" unit="para"/> <p>Talia dicentem molli Schoeneia vultu</p>
 <p n="610">adspicit et dubitat, superari an vincere malit.</p>
 <p>Atque ita quis deus hunc formosis inquit iniquus</p>
 <p>perdere vult caraeque iubet discrimine vitae</p>
 <p>coniugium petere hoc? Non sum, me iudice, tanti. </p>
 <p>Nec forma tangor (poteram tamen hac quoque tangi),</p>
 <p n="615">sed quod adhuc puer est: non me movet ipse, sed aetas.</p>
 <p>Quid quod inest virtus et mens interrita leti?</p>
 <p>Quid quod ab aequorea numeratur origine quartus?</p>
 <p>Quid quod amat tantique putat conubia nostra,</p>
 <p>ut pereat, si me fors illi dura negarit?</p>
 <p n="620">Dum licet, hospes, abi thalamosque relinque cruentos:</p>
 <p>coniugium crudele meum est. Tibi nubere nulla</p>
 <p>nolet, et optari potes a sapiente puella. </p>
 <p>Cur tamen est mihi cura tui tot iam ante peremptis?</p>
 <p>Viderit! Intereat, quoniam tot caede procorum</p>
 <p n="625">admonitus non est agiturque in taedia vitae. </p>
 <p>Occidet hic igitur, voluit quia vivere mecum,</p>
 <p>indignamque necem pretium patietur amoris?</p>
 <p>Non erit invidiae victoria nostra ferendae.</p>
 <p>Sed non culpa mea est. Utinam desistere velles,</p>
 <p n="630">aut, quoniam es demens, utinam velocior esses!</p>
 <p>A! quam virgineus puerili vultus in ore est!</p>
 <p>A! miser Hippomene, nollem tibi visa fuissem!</p>
 <p>Vivere dignus eras. Quod si felicior essem,</p>
 <p>nec mihi coniugium fata importuna negarent,</p>
 <p n="635">unus eras, cum quo sociare cubilia vellem.</p>
<milestone ed="P" unit="para"/> <p>Dixerat; utque rudis primoque Cupidine tacta,</p>
 <p>quid facit ignorans, amat et non sentit amorem.</p>
<milestone ed="P" unit="para"/> <p>Iam solitos poscunt cursus populusque paterque,</p>
 <p>cum me sollicita proles Neptunia voce</p>
 <p n="640">invocat Hippomenes Cytherea que comprecor, ausis</p>
 <p>adsit ait nostris et quos dedit adiuvet ignes.</p>
 <p>Detulit aura preces ad me non invida blandas;</p>
 <p>motaque sum, fateor. Nec opis mora longa dabatur.</p>
 <p>Est ager, indigenae Tamasenum nomine dicunt,</p>
 <p n="645">telluris Cypriae pars optima, quam mihi prisci</p>
 <p>sacravere senes templisque accedere dotem</p>
 <p>hanc iussere meis. Medio nitet arbor in arvo,</p>
 <p>fulva comas, fulvo ramis crepitantibus auro.</p>
 <p>Hinc tria forte mea veniens decerpta ferebam</p>
 <p n="650">aurea poma manu: nullique videnda nisi ipsi</p>
 <p>Hippomenen adii docuique, quis usus in illis.</p>
<milestone n="652" unit="card"/>
<milestone ed="P" unit="para"/> <p>Signa tubae dederant, cum carcere pronus uterque</p>
 <p>emicat et summam celeri pede libat harenam.</p>
 <p>Posse putes illos sicco freta radere passu</p>
 <p n="655">et segetis canae stantes percurrere aristas.</p>
 <p>Adiciunt animos iuveni clamorque favorque</p>
 <p>verbaque dicentum: Nunc, nunc incumbere tempus!</p>
 <p>Hippomene, propera! nunc viribus utere totis!</p>
 <p>pelle moram, vinces! Dubium, Megareius heros</p>
 <p n="660">gaudeat, an virgo magis his Schoeneia dictis.</p>
 <p>O quotiens, cum iam posset transire, morata est</p>
 <p>spectatosque diu vultus invita reliquit!</p>
 <p>Aridus e lasso veniebat anhelitus ore,</p>
 <p>metaque erat longe. Tum denique de tribus unum</p>
 <p n="665">fetibus arboreis proles Neptunia misit.</p>
 <p>Obstipuit virgo, nitidique cupidine pomi</p>
 <p>declinat cursus aurumque volubile tollit.</p>
 <p>Praeterit Hippomenes! Resonant spectacula plausu.</p>
 <p>Illa moram celeri cessataque tempora cursu</p>
 <p n="670">corrigit atque iterum iuvenem post terga relinquit.</p>
 <p>Et rursus pomi iactu remorata secundi</p>
 <p>consequitur transitque virum. Pars ultima cursus</p>
 <p>restabat; nunc inquit ades, dea muneris auctor!</p>
 <p>inque latus campi, quo tardius illa rediret,</p>
 <p n="675">iecit ab obliquo nitidum iuvenaliter aurum.</p>
 <p>An peteret, virgo visa est dubitare: coegi</p>
 <p>tollere et adieci sublato pondera malo</p>
 <p>impediique oneris pariter gravitate moraque.</p>
 <p>Neve meus sermo cursu sit tardior ipso,</p>
 <p n="680">praeterita est virgo: duxit sua praemia victor.</p>
<milestone ed="P" unit="para"/> <p>Dignane, cui grates ageret, cui turis honorem</p>
 <p>ferret, Adoni, fui?  nec grates inmemor egit,</p>
 <p>nec mihi tura dedit. Subitam convertor in iram;</p>
 <p>contemptuque dolens, ne sim spernenda futuris,</p>
 <p n="685">exemplo caveo meque ipsa exhortor in ambos.</p>
<milestone ed="P" unit="para"/> <p>Templa, deum Matri quae quondam clarus Echion</p>
 <p>fecerat ex voto, nemorosis abdita silvis,</p>
 <p>transibant, et iter longum requiescere suasit.</p>
 <p>Illic concubitus intempestiva cupido</p>
 <p n="690">occupat Hippomenen, a numine concita nostro.</p>
 <p>Luminis exigui fuerat prope templa recessus,</p>
 <p>speluncae similis, nativo pumice tectus,</p>
 <p>religione sacer prisca, quo multa sacerdos</p>
 <p>lignea contulerat veterum simulacra deorum.</p>
 <p n="695">Hunc init et vetito temerat sacraria probro.</p>
 <p>Sacra retorserunt oculos; turritaque Mater</p>
 <p>an Stygia sontes dubitavit mergeret unda.</p>
 <p>Poena levis visa est. Ergo modo levia fulvae</p>
 <p>colla iubae velant, digiti curvantur in ungues,</p>
 <p n="700">ex umeris armi fiunt, in pectora totum</p>
 <p>pondus abit, summae cauda verruntur harenae.</p>
 <p>Iram vultus habet, pro verbis murmura reddunt,</p>
 <p>pro thalamis celebrant silvas: aliisque timendi</p>
 <p>dente premunt domito Cybeleia frena leones.</p>
 <p n="705">Hos tu, care mihi, cumque his genus omne ferarum,</p>
 <p>quod non terga fugae, sed pugnae pectora praebet,</p>
 <p>effuge, ne virtus tua sit damnosa duobus.</p>
<milestone ed="More" n="ADONIS TRANSFORMED" unit="tale"/>
<milestone ed="P" unit="para"/> <p>Illa quidem monuit iunctisque per aera cygnis</p>
 <p>carpit iter: sed stat monitis contraria virtus.</p>
<milestone ed="P" unit="para"/> <p n="710">Forte suem latebris vestigia certa secuti</p>
 <p>excivere canes, silvisque exire parantem</p>
 <p>fixerat obliquo iuvenis Cinyreius ictu.</p>
 <p>Protinus excussit pando venabula rostro</p>
 <p>sanguine tincta suo trepidumque et tuta petentem</p>
 <p n="715">trux aper insequitur totosque sub inguine dentes</p>
 <p>abdidit et fulva moribundum stravit harena.</p>
<milestone ed="P" unit="para"/> <p>Vecta levi curru medias Cytherea per auras</p>
 <p>Cypron olorinis nondum pervenerat alis,</p>
 <p>agnovit longe gemitum morientis et albas</p>
 <p n="720">flexit aves illuc. Utque aethere vidit ab alto</p>
 <p>exanimem inque suo iactantem sanguine corpus,</p>
 <p>desiluit pariterque sinum pariterque capillos</p>
 <p>rupit et indignis percussit pectora palmis.</p>
 <p>Questaque cum fatis at non tamen omnia vestri</p>
 <p n="725">iuris erunt dixit. Luctus monimenta manebunt</p>
 <p>semper, Adoni, mei, repetitaque mortis imago</p>
 <p>annua plangoris peraget simulamina nostri.</p>
 <p>At cruor in florem mutabitur. An tibi quondam</p>
 <p>femineos artus in olentes vertere mentas,</p>
 <p n="730">Persephone, licuit: nobis Cinyreius heros</p>
 <p>invidiae mutatus erit ?  Sic fata cruorem</p>
 <p>nectare odorato sparsit: qui tactus ab illo</p>
 <p>intumuit sic ut fulvo perlucida caeno</p>
 <p>surgere bulla solet. Nec plena longior hora</p>
 <p n="735">facta mora est, cum flos de sanguine concolor ortus,</p>
 <p>qualem, quae lento celant sub cortice granum,</p>
 <p>punica ferre solent. Brevis est tamen usus in illo:</p>
 <p>namque male haerentem et nimia levitate caducum</p>
 <p>excutiunt idem, qui praestant nomina, venti.</p>
</div1>
<div1 type="Book" n="11">
<milestone n="1" unit="card"/>
<milestone ed="Magnus" n="Orphei mors." unit="tale"/>
<milestone ed="P" unit="para"/> <p>Carmine dum tali silvas animosque ferarum</p>
 <p>Threicius vates et saxa sequentia ducit,</p>
 <p>ecce nurus Ciconum, tectae lymphata ferinis</p>
 <p>pectora velleribus, tumuli de vertice cernunt</p>
 <p n="5">Orphea percussis sociantem carmina nervis.</p>
 <p>E quibus una, leves iactato crine per auras,</p>
 <p>en, ait en hic est nostri contemptor! et hastam</p>
 <p>vatis Apollinei vocalia misit in ora,</p>
 <p>quae foliis praesuta notam sine vulnere fecit;</p>
 <p n="10">alterius telum lapis est, qui missus in ipso</p>
 <p>aere concentu victus vocisque lyraeque est</p>
 <p>ac veluti supplex pro tam furialibus ausis</p>
 <p>ante pedes iacuit. Sed enim temeraria crescunt</p>
 <p>bella modusque abiit, insanaque regnat Erinys.</p>
 <p n="15">Cunctaque tela forent cantu mollita, sed ingens</p>
 <p>clamor et infracto Berecyntia tibia cornu</p>
 <p>tympanaque et plausus et Bacchei ululatus</p>
 <p>obstrepuere sono citharae: tum denique saxa</p>
 <p>non exauditi rubuerunt sanguine vatis.</p>
<milestone ed="P" unit="para"/> <p n="20">Ac primum attonitas etiamnum voce canentis</p>
 <p>innumeras volucres anguesque agmenque ferarum</p>
 <p>Maenades, Orphei titulum, rapuere, theatri.</p>
 <p>Inde cruentatis vertuntur in Orphea dextris</p>
 <p>et coeunt ut aves, si quando luce vagantem</p>
 <p n="25">noctis avem cernunt. Structoque utrimque theatro</p>
 <p>ceu matutina cervus periturus harena</p>
 <p>praeda canum est, vatemque petunt et fronde virentes</p>
 <p>coniciunt thyrsos non haec in munera factos.</p>
 <p>Hae glaebas, illae direptos arbore ramos,</p>
 <p n="30">pars torquent silices. Neu desint tela furori,</p>
 <p>forte boves presso subigebant vomere terram,</p>
 <p>nec procul hinc multo fructum sudore parantes</p>
 <p>dura lacertosi fodiebant arva coloni.</p>
 <p>Agmine qui viso fugiunt operisque relinquunt</p>
 <p n="35">arma sui, vacuosque iacent dispersa per agros</p>
 <p>sarculaque rastrique graves longique ligones.</p>
<milestone ed="P" unit="para"/> <p>Quae postquam rapuere ferae cornuque minaci</p>
 <p>divulsere boves, ad vatis fata recurrunt</p>
 <p>Tendentemque manus et in illo tempore primum</p>
 <p n="40">inrita dicentem nec quicquam voce moventem</p>
 <p>sacrilegae perimunt. Perque os, pro Iuppiter! illud</p>
 <p>auditum saxis intellectumque ferarum</p>
 <p>sensibus in ventos anima exhalata recessit.</p>
<milestone ed="P" unit="para"/> <p>Te maestae volucres, Orpheu, te turba ferarum,</p>
 <p n="45">te rigidi silices, tua carmina saepe secutae</p>
 <p>fleverunt silvae, positis te frondibus arbor</p>
 <p>tonsa comas luxit. Lacrimis quoque flumina dicunt</p>
 <p>increvisse suis, obstrusaque carbasa pullo</p>
 <p>naides et dryades passosque habuere capillos.</p>
 <p n="50">Membra iacent diversa locis. Caput, Hebre, lyramque</p>
 <p>excipis, et (mirum!) medio dum labitur amne,</p>
 <p>flebile nescio quid queritur lyra, flebile lingua</p>
 <p>murmurat exanimis, respondent flebile ripae.</p>
<milestone ed="P" unit="para"/> <p>Iamque mare invectae flumen populare relinquunt</p>
 <p n="55">et Methymnaeae potiuntur litore Lesbi.</p>
 <p>Hic ferus expositum peregrinis anguis harenis</p>
 <p>os petit et sparsos stillanti rore capillos.</p>
 <p>Tandem Phoebus adest morsusque inferre parantem</p>
 <p>arcet et in lapidem rictus serpentis apertos</p>
 <p n="60">congelat et patulos, ut erant, indurat hiatus.</p>
<milestone ed="P" unit="para"/> <p>Umbra subit terras et quae loca viderat ante,</p>
 <p>cuncta recognoscit quaerensque per arva piorum</p>
 <p>invenit Eurydicen cupidisque amplectitur ulnis.</p>
 <p>Hic modo coniunctis spatiantur passibus ambo,</p>
 <p n="65">nunc praecedentem sequitur, nunc praevius anteit</p>
 <p>Eurydicenque suam iam tutus respicit Orpheus.</p>
<milestone ed="P" unit="para"/> <p>Non impune tamen scelus hoc sinit esse Lyaeus,</p>
 <p>amissoque dolens sacrorum vate suorum</p>
 <p>protinus in silvis matres Edonidas omnes,</p>
 <p n="70">quae videre nefas, torta radice ligavit.</p>
 <p>Quippe pedum digitos, in quantum est quaeque secuta,</p>
 <p>traxit et in solidam detrusit acumina terram,</p>
 <p>utque suum laqueis, quos callidus abdidit auceps,</p>
 <p>crus ubi commisit volucris sensitque teneri,</p>
 <p n="75">plangitur ac trepidans adstringit vincula motu:</p>
 <p>sic, ut quaeque solo defixa cohaeserat harum,</p>
 <p>exsternata fugam frustra temptabat; at illam</p>
 <p>lenta tenet radix exsultantemque coercet,</p>
 <p>dumque ubi sint digiti, dum pes ubi, quaerit, et ungues,</p>
 <p n="80">adspicit in teretes lignum succedere suras,</p>
 <p>et conata femur maerenti plangere dextra,</p>
 <p>robora percussit: pectus quoque robora fiunt,</p>
 <p>robora sunt umeri, porrectaque bracchia veros</p>
 <p>esse putes ramos, et non fallere putando.</p>
<milestone n="85" unit="card"/>
<milestone ed="Magnus" n="Midas aureus." unit="tale"/>
<milestone ed="P" unit="para"/> <p n="85">Nec satis hoc Baccho est: ipsos quoque deserit agros</p>
 <p>cumque choro meliore sui vineta Timoli</p>
 <p>Pactolonque petit, quamvis non aureus illo</p>
 <p>tempore nec caris erat invidiosus harenis.</p>
 <p>Hunc adsueta cohors satyri bacchaeque frequentant,</p>
 <p n="90">at Silenus abest: titubantem annisque meroque</p>
 <p>ruricolae cepere Phryges vinctumque coronis</p>
 <p>ad regem duxere Midan, cui Thracius Orpheus</p>
 <p>orgia tradiderat cum Cecropio Eumolpo.</p>
 <p>Quem simul agnovit socium comitemque sacrorum,</p>
 <p n="95">hospitis adventu festum genialiter egit</p>
 <p>per bis quinque dies et iunctas ordine noctes.</p>
 <p>Et iam stellarum sublime coegerat agmen</p>
 <p>Lucifer undecimus, Lydos cum laetus in agros</p>
 <p>rex venit et iuveni Silenum reddit alumno.</p>
<milestone ed="P" unit="para"/> <p n="100">Huic deus optandi gratum, sed inutile, fecit</p>
 <p>muneris arbitrium, gaudens altore recepto.</p>
 <p>Ille male usurus donis ait effice, quidquid</p>
 <p>corpore contigero fulvum vertatur in aurum.</p>
 <p>Adnuit optatis nocituraque munera solvit</p>
 <p n="105">Liber, et indoluit, quod non meliora petisset.</p>
<milestone ed="P" unit="para"/> <p>Laetus abit gaudetque malo Berecyntius heros</p>
 <p>pollicitique fidem tangendo singula temptat</p>
 <p>Vixque sibi credens non alta fronde virentem</p>
 <p>ilice detraxit virgam: virga aurea facta est.</p>
 <p n="110">Tollit humo saxum: saxum quoque palluit auro.</p>
 <p>Contigit et glaebam: contactu glaeba potenti</p>
 <p>massa fit. Arentes Cereris decerpsit aristas:</p>
 <p>aurea messis erat. Demptum tenet arbore pomum:</p>
 <p>Hesperidas donasse putes. Si postibus altis</p>
 <p n="115">admovit digitos, postes radiare videntur.</p>
 <p>Ille etiam liquidis palmas ubi laverat undis,</p>
 <p>unda fluens palmis Danaen eludere posset.</p>
 <p>Vix spes ipse suas animo capit aurea fingens</p>
 <p>omnia. Gaudenti mensas posuere ministri</p>
 <p n="120">exstructas dapibus nec tostae frugis egentes.</p>
<milestone ed="P" unit="para"/> <p>Tum vero, sive ille sua Cerealia dextra</p>
 <p>munera contigerat, Cerealia dona rigebant,</p>
 <p>sive dapes avido convellere dente parabat,</p>
 <p>lammina fulva dapes admoto dente premebat.</p>
 <p n="125">Miscuerat puris auctorem muneris undis:</p>
 <p>fusile per rictus aurum fluitare videres.</p>
<milestone ed="P" unit="para"/> <p>Attonitus novitate mali, divesque miserque,</p>
 <p>effugere optat opes et, quae modo voverat, odit.</p>
 <p>Copia nulla famem relevat; sitis arida guttur</p>
 <p n="130">urit, et inviso meritus torquetur ab auro</p>
 <p>Ad caelumque manus et splendida bracchia tollens</p>
 <p>da veniam, Lenaee pater! peccavimus, inquit,</p>
 <p>sed miserere, precor, speciosoque eripe damno.</p>
 <p>Mite deum numen: Bacchus peccasse fatentem</p>
 <p n="135">restituit factique fide data munera solvit</p>
 <p>Neve male optato maneas circumlitus auro,</p>
 <p>vade ait ad magnis vicinum Sardibus amnem</p>
 <p>perque iugum ripae labentibus obvius undis</p>
 <p>carpe viam, donec venias ad fluminis ortus,</p>
 <p n="140">spumigeroque tuum fonti, qua plurimus exit,</p>
 <p>subde caput corpusque simul, simul elue crimen.</p>
<milestone ed="P" unit="para"/> <p>Rex iussae succedit aquae: vis aurea tinxit</p>
 <p>flumen et humano de corpore cessit in amnem.</p>
 <p>Nunc quoque iam veteris percepto semine venae</p>
 <p n="145">arva rigent auro madidis pallentia glaebis.</p>
<milestone n="146" unit="card"/>
<milestone ed="Magnus" n="Midae aures." unit="tale"/>
<milestone ed="P" unit="para"/> <p>Ille, perosus opes, silvas et rura colebat</p>
 <p>Panaque montanis habitantem semper in antris.</p>
 <p>Pingue sed ingenium mansit, nocituraque, ut ante,</p>
 <p>rursus erant domino stultae praecordia mentis.</p>
 <p n="150">Nam freta prospiciens late riget arduus alto</p>
 <p>Tmolus in adscensu, clivoque extensus utroque</p>
 <p>Sardibus hinc, illinc parvis finitur Hypaepis.</p>
 <p>Pan ibi dum teneris iactat sua carmina nymphis</p>
 <p>et leve cerata modulatur harundine carmen,</p>
 <p n="155">ausus Apollineos prae se contemnere cantus,</p>
 <p>iudice sub Tmolo certamen venit ad impar.</p>
<milestone ed="P" unit="para"/> <p>Monte suo senior iudex consedit et aures</p>
 <p>liberat arboribus: quercu coma caerula tantum</p>
 <p>cingitur, et pendent circum cava tempora glandes.</p>
 <p n="160">Isque deum pecoris spectans in indice dixit</p>
 <p>nulla mora est. Calamis agrestibus insonat ille</p>
 <p>barbaricoque Midan (aderat nam forte canenti)</p>
 <p>carmine delenit. Post hunc sacer ora retorsit</p>
 <p>Tmolus ad os Phoebi: vultum sua silva secuta est.</p>
 <p n="165">Ille caput flavum lauro Parnaside vinctus</p>
 <p>verrit humum Tyrio saturata murice palla,</p>
 <p>instrictamque fidem gemmis et dentibus Indis</p>
 <p>sustinet a laeva; tenuit manus altera plectrum.</p>
 <p>Artificis status ipse fuit. Tum stamina docto</p>
 <p n="170">pollice sollicitat, quorum dulcedine captus</p>
 <p>Pana iubet Tmolus citharae submittere cannas.</p>
<milestone ed="P" unit="para"/> <p>Iudicium sanctique placet sententia montis</p>
 <p>omnibus, arguitur tamen atque iniusta vocatur</p>
 <p>unius sermone Midae; nec Delius aures</p>
 <p n="175">humanam stolidas patitur retinere figuram,</p>
 <p>sed trahit in spatium villisque albentibus implet</p>
 <p>instabilesque imas facit et dat posse moveri,</p>
 <p>cetera sunt hominis: partem damnatur in unam</p>
 <p>induiturque aures lente gradientis aselli.</p>
<milestone ed="P" unit="para"/> <p n="180">Ille quidem celare cupit, turpisque pudore</p>
 <p>tempora purpureis temptat velare tiaris.</p>
 <p>Sed solitus longos ferro resecare capillos</p>
 <p>viderat hoc famulus. Qui cum nec prodere visum</p>
 <p>dedecus auderet, cupiens efferre sub auras,</p>
 <p n="185">nec posset reticere tamen, secedit humumque</p>
 <p>effodit et, domini quales adspexerit aures,</p>
 <p>voce refert parva terraeque inmurmurat haustae,</p>
 <p>indiciumque suae vocis tellure regesta</p>
 <p>obruit et scrobibus tacitus discedit opertis.</p>
 <p n="190">Creber harundinibus tremulis ibi surgere lucus</p>
 <p>coepit et, ut primum pleno maturuit anno,</p>
 <p>prodidit agricolam: leni nam motus ab austro</p>
 <p>obruta verba refert dominique coarguit aures.</p>
<milestone n="194" unit="card"/>
<milestone ed="Magnus" n="Laomedon. Hesione." unit="tale"/>
<milestone ed="P" unit="para"/> <p>Ultus abit Tmolo liquidumque per aera vectus</p>
 <p n="195">angustum citra pontum Nepheleidos Helles</p>
 <p>Laomedonteis Latoius adstitit arvis.</p>
 <p>Dextera Sigei, Rhoetei laeva profundi</p>
 <p>ara Panomphaeo vetus est sacrata Tonanti.</p>
 <p>Inde novae primum moliri moenia Troiae</p>
 <p n="200">Laomedonta videt susceptaque magna labore</p>
 <p>crescere difficili nec opes exposcere parvas</p>
 <p>cumque tridentigero tumidi genitore profundi</p>
 <p>mortalem induitur formam Phrygiaeque tyranno</p>
 <p>aedificat muros, pactus pro moenibus aurum.</p>
<milestone ed="P" unit="para"/> <p n="205">Stabat opus: pretium rex infitiatur et addit,</p>
 <p>perfidiae cumulum, falsis periuria verbis.</p>
 <p>Non impune feres rector maris inquit et omnes</p>
 <p>inclinavit aquas ad avarae litora Troiae,</p>
 <p>inque freti formam terras complevit opesque</p>
 <p n="210">abstulit agricolis et fluctibus obruit agros.</p>
 <p>Poena neque haec satis est: regis quoque filia monstro</p>
 <p>poscitur aequoreo; quam dura ad saxa revinctam</p>
 <p>vindicat Alcides promissaque munera, dictos</p>
 <p>poscit equos, tantique operis mercede negata</p>
 <p n="215">bis periura capit superatae moenia Troiae.</p>
 <p>Nec pars militiae, Telamon, sine honore recessit,</p>
 <p>Hesioneque data potitur. Nam coniuge Peleus</p>
 <p>clarus erat diva: nec avi magis ille superbus</p>
 <p>nomine, quam soceri, siquidem Iovis esse nepoti</p>
 <p n="220">contigit haud uni, coniunx dea contigit uni.</p>
<milestone n="221" unit="card"/>
<milestone ed="Magnus" n="Peleus et Thetis." unit="tale"/>
<milestone ed="P" unit="para"/> <p>Namque senex Thetidi Proteus dea dixerat undae,</p>
 <p>concipe: mater eris iuvenis, qui fortibus annis</p>
 <p>acta patris vincet maiorque vocabitur illo.</p>
 <p>Ergo, ne quicquam mundus Iove maius haberet,</p>
 <p n="225">quamvis haud tepidos sub pectore senserat ignes,</p>
 <p>Iuppiter aequoreae Thetidis conubia fugit</p>
 <p>in suaque Aeaciden succedere vota nepotem</p>
 <p>iussit et amplexus in virginis ire marinae.</p>
<milestone ed="P" unit="para"/> <p>Est sinus Haemoniae curvos falcatus in arcus:</p>
 <p n="230">bracchia procurrunt, ubi, si foret altior unda,</p>
 <p>portus erat (summis inductum est aequor harenis);</p>
 <p>litus habet solidum, quod nec vestigia servet</p>
 <p>nec remoretur iter, nec opertum pendeat alga.</p>
 <p>Myrtea silva subest bicoloribus obsita bacis</p>
 <p n="235">et specus in medio (natura factus an arte,</p>
 <p>ambiguum, magis arte tamen), quo saepe venire</p>
 <p>frenato delphine sedens, Theti, nuda solebas.</p>
 <p>Illic te Peleus, ut somno vincta iacebas,</p>
 <p>occupat: et quoniam precibus temptata repugnas,</p>
 <p n="240">vim parat, innectens ambobus colla lacertis.</p>
 <p>Quod nisi venisses variatis saepe figuris</p>
 <p>ad solitas artes, auso foret ille potitus.</p>
 <p>Sed modo tu volucris (volucrem tamen ille tenebat),</p>
 <p>nunc gravis arbor eras (haerebat in arbore Peleus),</p>
 <p n="245">tertia forma fuit maculosae tigridis: illa</p>
 <p>territus Aeacides a corpore bracchia solvit.</p>
 <p>Isque deos pelagi vino super aequora fuso</p>
 <p>et pecoris fibris et fumo turis adorat,</p>
 <p>donec Carpathius medio de gurgite vates</p>
 <p n="250">Aeacide, dixit, thalamis potiere petitis!</p>
 <p>Tu modo, cum rigido sopita quiescit in antro,</p>
 <p>ignaram laqueis vincloque innecte tenaci.</p>
 <p>Nec te decipiat centum mentita figuras,</p>
 <p>sed preme, quidquid erit, dum, quod fuit ante, reformet!</p>
<milestone ed="P" unit="para"/> <p n="255">Dixerat haec Proteus et condidit aequore vultum</p>
 <p>admisitque suos in verba novissima fluctus.</p>
 <p>Pronus erat Titan inclinatoque tenebat</p>
 <p>Hesperium temone fretum, cum pulchra relecto</p>
 <p>Nereis ingreditur consueta cubilia saxo.</p>
 <p n="260">Vix bene virgineos Peleus invaserat artus,</p>
 <p>illa novat formas, donec sua membra teneri</p>
 <p>sentit et in partes diversas bracchia tendi.</p>
 <p>Tum demum ingemuit, neque ait sine numine vincis</p>
 <p>exhibita estque Thetis. Confessam amplectitur heros</p>
 <p n="265">et potitur votis ingentique implet Achille.</p>
<milestone n="266" unit="card"/>
<milestone ed="Magnus" n="Peleus apud Ceycem." unit="tale"/>
<milestone ed="P" unit="para"/> <p>Felix et nato, felix et coniuge Peleus</p>
 <p>et cui, si demas iugulati crimina Phoci,</p>
 <p>omnia contigerant. Fraterno sanguine sontem</p>
 <p>expulsumque domo patria Trachinia tellus</p>
 <p n="270">accipit. Hic regnum sine vi, sine caede regebat</p>
 <p>Lucifero genitore satus patriumque nitorem</p>
 <p>ore ferens Ceyx, illo qui tempore maestus</p>
 <p>dissimilisque sui fratrem lugebat ademptum.</p>
<milestone ed="P" unit="para"/> <p>Quo postquam Aeacides fessus curaque viaque</p>
 <p n="275">venit et intravit paucis comitantibus urbem,</p>
 <p>quosque greges pecorum, quae secum armenta trahebat,</p>
 <p>haud procul a muris sub opaca valle reliquit,</p>
 <p>copia cum facta est adeundi tecta tyranni,</p>
 <p>velamenta manu praetendens supplice, qui sit</p>
 <p n="280">se quoque satus, memorat, tantum sua crimina celat</p>
 <p>mentiturque fugae causam: petit, urbe vel agro</p>
 <p>se iuvet. Hunc contra placido Trachinius ore</p>
 <p>talibus adloquitur: Mediae quoque commoda plebi</p>
 <p>nostra patent, Peleu, nec inhospita regna tenemus.</p>
 <p n="285">Adicis huic animo momento potentia, clarum</p>
 <p>nomen avumque Iovem. Ne tempora perde precando!</p>
 <p>Quod petis, omne feres tuaque haec pro parte vocato,</p>
 <p>qualiacumque vides! Utinam meliora videres!'</p>
 <p>Et flebat: moveat tantos quae causa dolores,</p>
 <p n="290">Peleusque comitesque rogant. Quibus ille profatur:</p>
<milestone ed="P" unit="para"/> <p>Forsitan hanc volucrem, rapto quae vivit et omnes</p>
 <p>terret aves, semper pennas habuisse putetis:</p>
 <p>vir fuit et (tanta est animi constantia!) iam tum</p>
 <p>acer erat belloque ferox ad vimque paratus,</p>
 <p n="295">nomine Daedalion. Illo genitore creatis,</p>
 <p>qui vocat auroram caeloque novissimus exit,</p>
 <p>(cura mihi pax est) pacis mihi cura tenendae</p>
 <p>coniugiique fuit, fratri fera bella placebant:</p>
 <p>illius virtus reges gentesque subegit,</p>
 <p n="300">quae nunc Thisbaeas agitat mutata columbas.</p>
<milestone ed="P" unit="para"/> <p>Nata erat huic Chione. Quae dotatissima forma</p>
 <p>mille procos habuit, bis septem nubilis annis.</p>
 <p>Forte revertentes Phoebus Maiaque creatus,</p>
 <p>ille suis Delphis, hic vertice Cylleneo,</p>
 <p n="305">videre hanc pariter, pariter traxere calorem.</p>
 <p>Spem veneris differt in tempora noctis Apollo,</p>
 <p>non fert ille moras virgaque movente soporem</p>
 <p>virginis os tangit: tactu iacet illa potenti</p>
 <p>vimque dei patitur. Nox caelum sparserat astris:</p>
 <p n="310">Phoebus anum simulat praereptaque gaudia sumit.</p>
<milestone ed="P" unit="para"/> <p>Ut sua maturus complevit tempora venter,</p>
 <p>alipedis de stirpe dei versuta propago</p>
 <p>nascitur, Autolycus, furtum ingeniosus ad omne,</p>
 <p>candida de nigris et de candentibus atra</p>
 <p n="315">qui facere adsuerat, patriae non degener artis;</p>
 <p>nascitur e Phoebo (namque est enixa gemellos)</p>
 <p>carmine vocali clarus citharaque Philammon.</p>
 <p>Quid peperisse duos et dis placuisse duobus</p>
 <p>et forti genitore et progenitore Tonanti</p>
 <p n="320">esse satam prodest? An obest quoque gloria? multis</p>
 <p>Offuit, huic certe! Quae se praeferre Dianae</p>
 <p>sustinuit faciemque deae culpavit. At illi</p>
 <p>ira ferox mota est factis que placebimus inquit.</p>
<milestone ed="P" unit="para"/> <p>Nec mora, curvavit cornu nervoque sagittam</p>
 <p n="325">impulit et meritam traiecit harundine linguam.</p>
 <p>Lingua tacet, nec vox temptataque verba sequuntur,</p>
 <p>conantemque loqui cum sanguine vita reliquit.</p>
 <p>Quo miser amplexus ego tum patriumque dolorem</p>
 <p>corde tuli fratrique pio solacia dixi!</p>
 <p n="330">Quae pater haud aliter quam cautes murmura ponti</p>
 <p>accipit et natam delamentatur ademptam.</p>
 <p>Ut vero ardentem vidit, quater impetus illi</p>
 <p>in medios fuit ire rogos; quater inde repulsus</p>
 <p>concita membra fugae mandat similisque iuvenco</p>
 <p n="335">spicula crabronum pressa cervice gerenti,</p>
 <p>qua via nulla, ruit. Iam tum mihi currere visus</p>
 <p>plus homine est, alasque pedes sumpsisse putares.</p>
 <p>Effugit ergo omnes veloxque cupidine leti</p>
 <p>vertice Parnasi potitur. Miseratus Apollo,</p>
 <p n="340">cum se Daedalion saxo misisset ab alto,</p>
 <p>fecit avem et subitis pendentem sustulit alis</p>
 <p>oraque adunca dedit, curvos dedit unguibus hamos,</p>
 <p>virtutem antiquam, maiores corpore vires.</p>
 <p>Et nunc accipiter, nulli satis aequus, in omnes</p>
 <p n="345">saevit aves aliisque dolens fit causa dolendi.</p>
<milestone ed="More" n="PELEUS AND THE WOLF" unit="tale"/>
<milestone ed="P" unit="para"/> <p>Quae dum Lucifero genitus miracula narrat</p>
 <p>de consorte suo, cursu festinus anhelo</p>
 <p>advolat armenti custos Phoceus Onetor</p>
 <p>et Peleu, Peleu! magnae tibi nuntius adsum</p>
 <p n="350">cladis ait. Quodcumque ferat, iubet edere Peleus,</p>
 <p>pendet et ipse metu trepidi Trachinius oris.</p>
<milestone n="352" unit="card"/>
<milestone ed="P" unit="para"/> <p>Ille refert: Fessos ad litora curva iuvencos</p>
 <p>adpuleram, medio cum Sol altissimus orbe</p>
 <p>tantum respiceret, quantum superesse videret;</p>
 <p n="355">parsque boum fulvis genua inclinarat harenis</p>
 <p>latarumque iacens campos spectabat aquarum,</p>
 <p>pars gradibus tardis illuc errabat et illuc,</p>
 <p>nant alii celsoque exstant super aequora collo.</p>
 <p>Templa mari subsunt nec marmore clara neque auro,</p>
 <p n="360">sed trabibus densis lucoque umbrosa vetusto.</p>
 <p>Nereides Nereusque tenent: hos navita ponti</p>
 <p>edidit esse deos, dum retia litore siccat.</p>
 <p>Iuncta palus huic est, densis obsessa salictis,</p>
 <p>quam restagnantis fecit maris unda paludem.</p>
 <p n="365">Inde fragore gravi strepitus loca proxima terret</p>
 <p>belua vasta, lupus! Udisque paludibus exit,</p>
 <p>oblitus et spumis et sparsus sanguine rictus,</p>
 <p>fulmineus, rubra suffusus lumina flamma.</p>
 <p>Qui quamquam saevit pariter rabieque fameque,</p>
 <p n="370">acrior est rabie: neque enim ieiunia curat</p>
 <p>caede boum diramque famem finire, sed omne</p>
 <p>vulnerat armentum sternitque hostiliter omne.</p>
 <p>Pars quoque de nobis funesto saucia morsu,</p>
 <p>dum defensamus, leto est data. Sanguine litus</p>
 <p n="375">undaque prima rubet demugitaeque paludes. </p>
 <p>Sed mora damnosa est, nec res dubitare remittit:</p>
 <p>dum superest aliquid, cuncti coeamus et arma,</p>
 <p>arma capessamus coniunctaque tela feramus!</p>
<milestone ed="P" unit="para"/> <p>Dixerat agrestis; nec Pelea damna movebant,</p>
 <p n="380">sed, memor admissi, Nereida conligit orbam</p>
 <p>damna sua inferias exstincto mittere Phoco.</p>
 <p>Induere arma viros violentaque sumere tela</p>
 <p>rex iubet Oetaeus; cum quis simul ipse parabat</p>
 <p>ire, sed Alcyone coniunx excita tumultu</p>
 <p n="385">prosilit et, nondum totos ornata capillos,</p>
 <p>disicit hos ipsos, colloque infusa mariti,</p>
 <p>mittat ut auxilium sine se, verbisque precatur</p>
 <p>et lacrimis, animasque duas ut servet in una.</p>
<milestone ed="P" unit="para"/> <p>Aeacides illi: Pulchros, regina, piosque</p>
 <p n="390">pone metus! Plena est promissi gratia vestri.</p>
 <p>Non placet arma mihi contra nova monstra moveri:</p>
 <p>numen adorandum pelagi est. Erat ardua turris</p>
 <p>arce focus summa, fessis loca grata carinis.</p>
 <p>Adscendunt illuc stratosque in litore tauros</p>
 <p n="395">cum gemitu adspiciunt vastatoremque cruento</p>
 <p>ore ferum, longos infectum sanguine villos.</p>
<milestone ed="P" unit="para"/> <p>Inde manus tendens in aperti litora ponti</p>
 <p>caeruleam Peleus Psamathen, ut finiat iram,</p>
 <p>orat, opemque ferat; nec vocibus illa rogantis</p>
 <p n="400">flectitur Aeacidae: Thetis hanc pro coniuge supplex</p>
 <p>accepit veniam. Sed enim revocatus ab acri</p>
 <p>caede lupus perstat, dulcedine sanguinis asper,</p>
 <p>donec inhaerentem lacerae cervice iuvencae</p>
 <p>marmore mutavit. Corpus praeterque colorem</p>
 <p n="405">omnia servavit: lapidis color indicat illum</p>
 <p>iam non esse lupum, iam non debere timeri.</p>
 <p>Nec tamen hac profugum consistere Pelea terra</p>
 <p>fata sinunt: Magnetas adit vagus exul et illic</p>
 <p>sumit ab Haemonio purgamina caedis Acasto.</p>
<milestone n="410" unit="card"/>
<milestone ed="Magnus" n="Ceyx et Alcyone. Somnus." unit="tale"/>
<milestone ed="P" unit="para"/> <p n="410">Interea fratrisque sui fratremque secutis</p>
 <p>anxia prodigiis turbatus pectora Ceyx,</p>
 <p>consulat ut sacras, hominum oblectamina, sortes,</p>
 <p>ad Clarium parat ire deum; nam templa profanus</p>
 <p>invia cum Phlegyis faciebat Delphica Phorbas.</p>
<milestone ed="P" unit="para"/> <p n="415">Consilii tamen ante sui, fidissima, certam</p>
 <p>te facit, Alcyone; cui protinus intima frigus</p>
 <p>ossa receperunt, buxoque simillimus ora</p>
 <p>pallor obit, lacrimisque genae maduere profusis.</p>
 <p>Ter conata loqui ter fletibus ora rigavit,</p>
 <p n="420">singultuque pias interrumpente querellas</p>
 <p>quae mea culpa tuam, dixit carissime, mentem</p>
 <p>vertit? Ubi est quae cura mei prior esse solebat?</p>
 <p>Iam potes Alcyone securus abesse relicta?</p>
 <p>Iam via longa placet? Iam sum tibi carior absens?</p>
 <p n="425">At, puto, per terras iter est, tantumque dolebo,</p>
 <p>non etiam metuam, curaeque timore carebunt.</p>
 <p>Aequora me terrent et ponti tristis imago:</p>
 <p>et laceras nuper tabulas in litore vidi,</p>
 <p>et saepe in tumulis sine corpore nomina legi.</p>
 <p n="430">Neve tuum fallax animum fiducia tangat,</p>
 <p>quod socer Hippotades tibi sit, qui carcere fortes</p>
 <p>contineat ventos et, cum velit, aequora placet!</p>
 <p>Cum semel emissi tenuerunt aequora venti,</p>
 <p>nil illis vetitum est, incommendataque tellus</p>
 <p n="435">omnis et omne fretum est. Caeli quoque nubila vexant</p>
 <p>excutiuntque feri rutilos concursibus ignes.</p>
 <p>Quo magis hos novi (nam novi et saepe paterna</p>
 <p>parva domo vidi), magis hos reor esse timendos.</p>
 <p>Quod tua si flecti precibus sententia nullis,</p>
 <p n="440">care, potest, coniunx, nimiumque es certus eundi,</p>
 <p>me quoque tolle simul. Certe iactabimur una,</p>
 <p>nec nisi quae patiar, metuam: pariterque feremus,</p>
 <p>quidquid erit, pariter super aequora lata feremur.</p>
<milestone ed="P" unit="para"/> <p>Talibus Aeolidis dictis lacrimisque movetur</p>
 <p n="445">sidereus coniunx: neque enim minor ignis in ipso est.</p>
 <p>Sed neque propositos pelagi dimittere cursus,</p>
 <p>nec vult Alcyonen in partem adhibere pericli,</p>
 <p>multaque respondit timidum solantia pectus.</p>
 <p>Non tamen idcirco causam probat; addidit illis</p>
 <p n="450">hoc quoque lenimen, quo solo flexit amantem:</p>
 <p>Longa quidem est nobis omnis mora: sed tibi iuro</p>
 <p>per patrios ignes, si me modo fata remittant,</p>
 <p>ante reversurum, quam luna bis impleat orbem.</p>
<milestone ed="P" unit="para"/> <p>His ubi promissis spes est admota recursus,</p>
 <p n="455">protinus eductam navalibus aequore tingi</p>
 <p>armarique suis pinum iubet armamentis.</p>
 <p>Qua rursus visa, veluti praesaga futuri,</p>
 <p>horruit Alcyone lacrimasque emisit obortas</p>
 <p>amplexusque dedit, tristique miserrima tandem</p>
 <p n="460">ore vale dixit conlapsaque corpore toto est.</p>
<milestone ed="P" unit="para"/> <p>Ast iuvenes, quaerente moras Ceyce, reducunt</p>
 <p>ordinibus geminis ad fortia pectora remos</p>
 <p>aequalique ictu scindunt freta. Sustulit illa</p>
 <p>umentes oculos, stantemque in puppe relicta</p>
 <p n="465">concussaque manu dantem sibi signa maritum</p>
 <p>prima videt redditque notas; ubi terra recessit</p>
 <p>longius atque oculi nequeunt cognoscere vultus,</p>
 <p>dum licet, insequitur fugientem lumine pinum.</p>
 <p>Haec quoque ut haud poterat, spatio submota, videri,</p>
 <p n="470">vela tamen spectat summo fluitantia malo;</p>
 <p>ut nec vela videt, vacuum petit anxia lectum</p>
 <p>seque toro ponit; renovat lectusque locusque</p>
 <p>Alcyonae lacrimas et, quae pars, admonet, absit.</p>
<milestone ed="P" unit="para"/> <p>Portibus exierant, et moverat aura rudentes:</p>
 <p n="475">obvertit lateri pendentes navita remos</p>
 <p>cornuaque in summa locat arbore totaque malo</p>
 <p>carbasa deducit venientesque accipit auras.</p>
<milestone ed="P" unit="para"/> <p>Aut minus, aut certe medium non amplius aequor</p>
 <p>puppe secabatur, longeque erat utraque tellus,</p>
 <p n="480">cum mare sub noctem tumidis albescere coepit</p>
 <p>fluctibus et praeceps spirare valentius eurus.</p>
 <p>Ardua iamdudum demittite cornua rector</p>
 <p>clamat et antemnis totum subnectite velum.</p>
 <p>Hic iubet: impediunt adversae iussa procellae,</p>
 <p n="485">nec sinit audiri vocem fragor aequoris ullam.</p>
 <p>Sponte tamen properant alii subducere remos,</p>
 <p>pars munire latus, pars ventis vela negare.</p>
 <p>Egerit hic fluctus aequorque refundit in aequor,</p>
 <p>hic rapit antemnas. Quae dum sine lege geruntur,</p>
 <p n="490">aspera crescit hiems, omnique e parte feroces</p>
 <p>bella gerunt venti fretaque indignantia miscent.</p>
<milestone ed="P" unit="para"/> <p>Ipse pavet nec se, qui sit status, ipse fatetur</p>
 <p>scire ratis rector, nec, quid iubeatve velitve:</p>
 <p>tanta mali moles tantoque potentior arte est.</p>
 <p n="495">Quippe sonant clamore viri, stridore rudentes,</p>
 <p>undarum incursu gravis unda, tonitribus aether.</p>
 <p>Fluctibus erigitur caelumque aequare videtur</p>
 <p>pontus et inductas adspergine tangere nubes;</p>
 <p>et modo, cum fulvas ex imo vertit harenas,</p>
 <p n="500">concolor est illis, Stygia modo nigrior unda,</p>
 <p>sternitur interdum spumisque sonantibus albet.</p>
<milestone ed="P" unit="para"/> <p>Ipsa quoque his agitur vicibus Trachinia puppis,</p>
 <p>et nunc sublimis veluti de vertice montis</p>
 <p>despicere in valles imumque Acheronta videtur,</p>
 <p n="505">nunc, ubi demissam curvum circumstetit aequor,</p>
 <p>suspicere inferno summum de gurgite caelum.</p>
 <p>Saepe dat ingentem fluctu latus icta fragorem</p>
 <p>nec levius pulsata sonat, quam ferreus olim</p>
 <p>cum laceras aries ballistave concutit arces.</p>
 <p n="510">Utque solent sumptis incursu viribus ire</p>
 <p>pectore in arma feri protentaque tela leones,</p>
 <p>sic ubi se ventis admiserat unda coortis,</p>
 <p>ibat in arma ratis multoque erat altior illis.</p>
<milestone ed="P" unit="para"/> <p>Iamque labant cunei, spoliataque tegmine cerae</p>
 <p n="515">rima patet praebetque viam letalibus undis.</p>
 <p>Ecce cadunt largi resolutis nubibus imbres,</p>
 <p>inque fretum credas totum descendere caelum,</p>
 <p>inque plagas caeli tumefactum adscendere pontum.</p>
 <p>Vela madent nimbis, et cum caelestibus undis</p>
 <p n="520">aequoreae miscentur aquae; caret ignibus aether,</p>
 <p>caecaque nox premitur tenebris hiemisque suisque.</p>
 <p>Discutiunt tamen has praebentque micantia lumen</p>
 <p>fulmina: fulmineis ardescunt ignibus ignes.</p>
<milestone ed="P" unit="para"/> <p>Dat quoque iam saltus intra cava texta carinae</p>
 <p n="525">fluctus; et ut miles, numero praestantior omni,</p>
 <p>cum saepe adsiluit defensae moenibus urbis,</p>
 <p>spe potitur tandem laudisque accensus amore</p>
 <p>inter mille viros murum tamen occupat unus,</p>
 <p>sic, ubi pulsarunt noviens latera ardua fluctus,</p>
 <p n="530">vastius insurgens decimae ruit impetus undae;</p>
 <p>nec prius absistit fessam oppugnare carinam,</p>
 <p>quam velut in captae descendat moenia navis.</p>
 <p>Pars igitur temptabat adhuc invadere pinum,</p>
 <p>pars maris intus erat. Trepidant haud segnius omnes,</p>
 <p n="535">quam solet urbs, aliis murum fodientibus extra</p>
 <p>atque aliis murum, trepidare, tenentibus intus.</p>
<milestone ed="P" unit="para"/> <p>Deficit ars animique cadunt, totidemque videntur,</p>
 <p>quot veniunt fluctus, ruere atque inrumpere mortes.</p>
 <p>Non tenet hic lacrimas, stupet hic, vocat ille beatos,</p>
 <p n="540">funera quos maneant: hic votis numen adorat</p>
 <p>bracchiaque ad caelum, quod non videt, inrita tollens</p>
 <p>poscit opem, subeunt illi fraterque parensque,</p>
 <p>huic cum pignoribus domus et quodcumque relictum est.</p>
 <p>Alcyone Ceyca movet, Ceycis in ore</p>
 <p n="545">nulla nisi Alcyone est; et cum desideret unam,</p>
 <p>gaudet abesse tamen. Patriae quoque vellet ad oras</p>
 <p>respicere inque domum supremos vertere vultus,</p>
 <p>verum ubi sit, nescit; tanta vertigine pontus</p>
 <p>fervet, et inducta piceis e nubibus umbra</p>
 <p n="550">omne latet caelum, duplicataque noctis imago est.</p>
<milestone ed="P" unit="para"/> <p>Frangitur incursu nimbosi turbinis arbor,</p>
 <p>frangitur et regimen, spoliisque animosa superstes</p>
 <p>unda, velut victrix, sinuataque despicit undas,</p>
 <p>nec levius, quam siquis Athon Pindumve revulsos</p>
 <p n="555">sede sua totos in apertum everterit aequor,</p>
 <p>praecipitata cadit pariterque et pondere et ictu</p>
 <p>mergit in ima ratem; cum qua pars magna virorum,</p>
 <p>gurgite pressa gravi neque in aera reddita, fato</p>
 <p>functa suo est: alii partes et membra carinae</p>
 <p n="560">trunca tenent: tenet ipse manu, qua sceptra solebat,</p>
 <p>fragmina navigii Ceyx socerumque patremque</p>
 <p>invocat heu! frustra. Sed plurima nantis in ore</p>
 <p>Alcyone coniunx: illam meminitque refertque,</p>
 <p>illius ante oculos ut agant sua corpora fluctus,</p>
 <p n="565">optat et exanimis manibus tumuletur amicis.</p>
 <p>Dum natat, absentem, quotiens sinit hiscere fluctus,</p>
 <p>nominat Alcyonen ipsisque inmurmurat undis.</p>
 <p>Ecce super medios fluctus niger arcus aquarum</p>
 <p>frangitur et rupta mersum caput obruit unda.</p>
<milestone ed="P" unit="para"/> <p n="570">Lucifer obscurus nec quem cognoscere posses</p>
 <p>illa luce fuit, quoniamque excedere caelo</p>
 <p>non licuit, densis texit sua nubibus ora.</p>
<milestone ed="P" unit="para"/> <p>Aeolis interea tantorum ignara malorum</p>
 <p>dinumerat noctes, et iam, quas induat ille</p>
 <p n="575">festinat vestes, iam quas, ubi venerit ille,</p>
 <p>ipsa gerat, reditusque sibi promittit inanes.</p>
 <p>Omnibus illa quidem superis pia tura ferebat,</p>
 <p>ante tamen cunctos Iunonis templa colebat</p>
 <p>proque viro, qui nullus erat, veniebat ad aras</p>
 <p n="580">utque foret sospes coniunx suus utque rediret,</p>
 <p>optabat, nullamque sibi praeferret; at illi</p>
 <p>hoc de tot votis poterat contingere solum.</p>
<milestone ed="P" unit="para"/> <p>At dea non ultra pro functo morte rogari</p>
 <p>sustinet; utque manus funestas arceat aris,</p>
 <p n="585">Iri, meae dixit fidissima nuntia vocis,</p>
 <p>vise soporiferam Somni velociter aulam</p>
 <p>exstinctique iube Ceycis imagine mittat</p>
 <p>somnia ad Alcyonen veros narrantia casus.</p>
<milestone ed="P" unit="para"/> <p>Dixerat: induitur velamina mille colorum</p>
 <p n="590">Iris, et arcuato caelum curvamine signans</p>
 <p>tecta petit iussi sub nube latentia regis.</p>
<milestone n="592" unit="card"/>
<milestone ed="P" unit="para"/> <p>Est prope Cimmerios longo spelunca recessu,</p>
 <p>mons cavus, ignavi domus et penetralia Somni:</p>
 <p>quo numquam radiis oriens mediusve cadensve</p>
 <p n="595">Phoebus adire potest. Nebulae caligine mixtae</p>
 <p>exhalantur humo dubiaeque crepuscula lucis.</p>
 <p>Non vigil ales ibi cristati cantibus oris</p>
 <p>evocat auroram, nec voce silentia rumpunt</p>
 <p>sollicitive canes canibusve sagacior anser.</p>
 <p n="600">Non fera, non pecudes, non moti flamine rami</p>
 <p>humanaeve sonum reddunt convicia linguae:</p>
 <p>muta quies habitat; saxo tamen exit ab imo</p>
 <p>rivus aquae Lethes, per quem cum murmure labens</p>
 <p>invitat somnos crepitantibus unda lapillis.</p>
 <p n="605">Ante fores antri fecunda papavera florent</p>
 <p>innumeraeque herbae, quarum de lacte soporem</p>
 <p>nox legit et spargit per opacas umida terras.</p>
 <p>Ianua nec verso stridores cardine reddit:</p>
 <p>nulla domo tota, custos in limine nullus.</p>
 <p n="610">At medio torus est ebeno sublimis in antro,</p>
 <p>plumeus, unicolor, pullo velamine tectus:</p>
 <p>quo cubat ipse deus membris languore solutis.</p>
 <p>Hunc circa passim varias imitantia formas</p>
 <p>somnia vana iacent totidem, quot messis aristas,</p>
 <p n="615">silva gerit frondes, eiectas litus harenas.</p>
<milestone ed="P" unit="para"/> <p>Quo simul intravit manibusque obstantia virgo</p>
 <p>somnia dimovit, vestis fulgore reluxit</p>
 <p>sacra domus, tardaque deus gravitate iacentes</p>
 <p>vix oculos tollens iterumque iterumque relabens</p>
 <p n="620">summaque percutiens nutanti pectora mento,</p>
 <p>excussit tandem sibi se; cubitoque levatus,</p>
 <p>quid veniat (cognovit enim), scitatur. At illa:</p>
<milestone ed="P" unit="para"/> <p>Somne, quies rerum, placidissime, Somne, deorum,</p>
 <p>pax animi, quem cura fugit, qui corpora duris</p>
 <p n="625">fessa ministeriis mulces reparasque labori,</p>
 <p>somnia, quae veras aequent imitantia formas,</p>
 <p>Herculea Trachine iube sub imagine regis</p>
 <p>Alcyonen adeant simulacraque naufraga fingant.</p>
 <p>Imperat hoc Iuno. Postquam mandata peregit,</p>
 <p n="630">Iris abit (neque enim ulterius tolerare soporis</p>
 <p>vim poterat), labique ut somnum sensit in artus,</p>
 <p>effugit et remeat per quos modo venerat arcus.</p>
<milestone ed="P" unit="para"/> <p>At pater e populo natorum mille suorum</p>
 <p>excitat artificem simulatoremque figurae</p>
 <p n="635">Morphea: non illic quisquam sollertius alter</p>
 <p>exprimit incessus vultumque sonumque loquendi.</p>
 <p>Adicit et vestes et consuetissima cuique</p>
 <p>verba; sed hic solos homines imitatur, at alter</p>
 <p>fit fera, fit volucris, fit longo corpore serpens:</p>
 <p n="640">hunc Icelon superi, mortale Phobetora vulgus</p>
 <p>nominat. Est etiam diversae tertius artis</p>
 <p>Phantasos: ille in humum saxumque undamque trabemque</p>
 <p>quaeque vacant anima, fallaciter omnia transit.</p>
 <p>Regibus hi ducibusque suos ostendere vultus</p>
 <p n="645">nocte solent, populos alii plebemque pererrant.</p>
 <p>Praeterit hos senior cunctisque e fratribus unum</p>
 <p>Morphea, qui peragat Thaumantidos edita, Somnus</p>
 <p>eligit: et rursus molli languore solutus</p>
 <p>deposuitque caput stratoque recondidit alto.</p>
<milestone ed="P" unit="para"/> <p n="650">Ille volat nullos strepitus facientibus alis</p>
 <p>per tenebras intraque morae breve tempus in urbem</p>
 <p>pervenit Haemoniam positisque e corpore pennis</p>
 <p>in faciem Ceycis abit sumptaque figura</p>
 <p>luridus, exanimi similis, sine vestibus ullis,</p>
 <p n="655">coniugis ante torum miserae stetit: uda videtur</p>
 <p>barba viri, madidisque gravis fluere unda capillis.</p>
<milestone ed="P" unit="para"/> <p>Tum lecto incumbens, fletu super ora profuso,</p>
 <p>haec ait: Agnoscis Ceyca, miserrima coniunx?</p>
 <p>An mea mutata est facies? Nunc respice! nosces</p>
 <p n="660">inveniesque tuo pro coniuge coniugis umbram.</p>
 <p>Nil opis, Alcyone, nobis tua vota tulerunt:</p>
 <p>occidimus! Falso tibi me promittere noli!</p>
 <p>Nubilus Aegaeo deprendit in aequore navem</p>
 <p>auster et ingenti iactatam flamine solvit,</p>
 <p n="665">oraque nostra, tuum frustra clamantia nomen,</p>
 <p>implerunt fluctus. Non haec tibi nuntiat auctor</p>
 <p>ambiguus, non ista vagis rumoribus audis:</p>
 <p>ipse ego fata tibi praesens mea naufragus edo.</p>
 <p>Surge, age, da lacrimas lugubriaque indue nec me</p>
 <p n="670">indeploratum sub inania Tartara mitte.</p>
 <p>Adicit his vocem Morpheus, quam coniugis illa</p>
 <p>crederet esse sui: fletus quoque fundere veros</p>
 <p>visus erat, gestumque manus Ceycis habebat.</p>
<milestone ed="P" unit="para"/> <p>Ingemit Alcyone, lacrimas movet atque lacertos</p>
 <p n="675">per somnum, corpusque petens amplectitur auras</p>
 <p>exclamatque mane! quo te rapis? ibimus una!</p>
 <p>Voce sua specieque viri turbata soporem</p>
 <p>excutit et primo, si sit, circumspicit, illic,</p>
 <p>qui modo visus erat: nam moti voce ministri</p>
 <p n="680">intulerant lumen. Postquam non invenit usquam,</p>
 <p>percutit ora manu laniatque a pectore vestes</p>
 <p>pectoraque ipsa ferit, nec crines solvere curat:</p>
 <p>scindit et altrici, quae luctus causa, roganti</p>
 <p>nulla est Alcyone, nulla est! ait. Occidit una</p>
 <p n="685">cum Ceyce suo! Solantia tollite verba!</p>
 <p>Naufragus interiit! Vidi agnovique manusque</p>
 <p>ad discedentem cupiens retinere, tetendi.</p>
 <p>Umbra fuit,  sed et umbra tamen manifesta virique</p>
 <p>vera mei! Non ille quidem, si quaeris, habebat</p>
 <p n="690">adsuetos vultus, nec quo prius, ore nitebat:</p>
 <p>pallentem nudumque et adhuc umente capillo</p>
 <p>infelix vidi. Stetit hoc miserabilis ipse</p>
 <p>ecce loco! (et quaerit, vestigia siqua supersint)</p>
 <p>Hoc erat, hoc, animo quod divinante timebam,</p>
 <p n="695">et ne me fugeres, ventos sequerere, rogabam.</p>
 <p>At certe vellem, quoniam periturus abibas,</p>
 <p>me quoque duxisses! Multum fuit utile tecum</p>
 <p>ire mihi: neque enim de vitae tempore quicquam</p>
 <p>non simul egissem, nec mors discreta fuisset.</p>
 <p n="700">Nunc absens perii, iactor quoque fluctibus absens,</p>
 <p>et sine me me pontus habet. Crudelior ipso</p>
 <p>sit mihi mens pelago, si vitam ducere nitar</p>
 <p>longius et tanto pugnem superesse dolori.</p>
 <p>Sed neque pugnabo, nec te, miserande, relinquam</p>
 <p n="705">et tibi nunc saltem veniam comes, inque sepulcro</p>
 <p>si non urna, tamen iunget nos littera: si non</p>
 <p>ossibus ossa meis, at nomen nomine tangam.</p>
<milestone n="708" unit="card"/>
<milestone ed="P" unit="para"/> <p>Plura dolor prohibet, verboque intervenit omni</p>
 <p>plangor, et attonito gemitus a corde trahuntur.</p>
<milestone ed="P" unit="para"/> <p n="710">Mane erat, egreditur tectis ad litus et illum</p>
 <p>maesta locum repetit, de quo spectarat euntem.</p>
 <p>Dumque moratur ibi, dumque hic retinacula solvit,</p>
 <p>hoc mihi discedens dedit oscula litore dicit,</p>
 <p>dumque notata locis reminiscitur acta fretumque</p>
 <p n="715">prospicit: in liquida, spatio distante, tuetur</p>
 <p>nescio quid quasi corpus, aqua. Primoque, quid illud</p>
 <p>esset, erat dubium; postquam paulum appulit unda,</p>
 <p>et, quamvis aberat, corpus tamen esse liquebat,</p>
 <p>qui foret, ignorans, quia naufragus, omine mota est</p>
 <p n="720">et, tamquam ignoto lacrimam daret, heu! miser inquit</p>
 <p>quisquis es, et siqua est coniunx tibi ! Fluctibus actum</p>
 <p>fit propius corpus; quod quo magis illa tuetur,</p>
 <p>hoc minus et minus est mentis sua, iamque propinquae</p>
 <p>admotum terrae, iam quod cognoscere posset,</p>
 <p n="725">cernit: erat coniunx. Ille est! exclamat et una</p>
 <p>ora, comas, vestem lacerat tendensque trementes</p>
 <p>ad Ceyca manus sic, o carissime coniunx,</p>
 <p>sic ad me, miserande, redis? ait. Adiacet undis</p>
 <p>facta manu moles, quae primas aequoris undas</p>
 <p n="730">frangit et incursus quae praedelassat aquarum.</p>
 <p>Insilit huc, mirumque fuit potuisse: volabat</p>
 <p>percutiensque levem modo natis aera pennis</p>
 <p>stringebat summas ales miserabilis undas.</p>
 <p>Dumque volat, maesto similem plenumque querellae</p>
 <p n="735">ora dedere sonum tenui crepitantia rostro.</p>
<milestone ed="P" unit="para"/> <p>Ut vero tetigit mutum et sine sanguine corpus,</p>
 <p>dilectos artus amplexa recentibus alis</p>
 <p>frigida nequiquam duro dedit oscula rostro.</p>
 <p>Senserit hoc Ceyx, an vultum motibus undae</p>
 <p n="740">tollere sit visus, populus dubitabat: at ille</p>
 <p>senserat, et tandem superis miserantibus, ambo</p>
 <p>alite mutantur. Fatis obnoxius isdem</p>
 <p>tunc quoque mansit amor, nec coniugiale solutum est</p>
 <p>foedus in alitibus: coeunt fiuntque parentes,</p>
 <p n="745">perque dies placidos hiberno tempore septem</p>
 <p>incubat Alcyone pendentibus aequore nidis.</p>
 <p>Tunc iacet unda maris: ventos custodit et arcet</p>
 <p>Aeolus egressu praestatque nepotibus aequor.</p>
<milestone n="749" unit="card"/>
<milestone ed="Magnus" n="Aesacos." unit="tale"/>
<milestone ed="P" unit="para"/> <p>Hos aliquis senior iunctim freta lata volantes</p>
 <p n="750">spectat et ad finem servatos laudat amores;</p>
 <p>proximus, aut idem, si fors tulit, hic quoque, dixit</p>
 <p>quem mare carpentem substrictaque crura gerentem</p>
 <p>adspicis (ostendens spatiosum in guttura mergum),</p>
 <p>regia progenies: sunt si descendere ad ipsum</p>
 <p n="755">ordine perpetuo quaeris, sunt huius origo</p>
 <p>Ilus et Assaracus raptusque Iovi Ganymedes</p>
 <p>Laomedonque senex Priamusque novissima Troiae</p>
 <p>tempora sortitus. Frater fuit Hectoris iste:</p>
 <p>qui nisi sensisset prima nova fata iuventa,</p>
 <p n="760">forsitan inferius non Hectore nomen haberet,</p>
 <p>quamvis est illum proles enixa Dymantis,</p>
 <p>Aesacon umbrosa furtim peperisse sub Ida</p>
 <p>fertur Alexirhoe, Granico nata bicorni.</p>
<milestone ed="P" unit="para"/> <p>Oderat hic urbes nitidaque remotus ab aula</p>
 <p n="765">secretos montes et inambitiosa colebat</p>
 <p>rura nec Iliacos coetus nisi rarus adibat.</p>
 <p>Non agreste tamen nec inexpugnabile amori</p>
 <p>pectus habens silvas captatam saepe per omnes</p>
 <p>adspicit Hesperien patria Cebrenida ripa</p>
 <p n="770">iniectos umeris siccantem sole capillos.</p>
 <p>Visa fugit nymphe, veluti perterrita fulvum</p>
 <p>cerva lupum longeque lacu deprensa relicto</p>
 <p>accipitrem fluvialis anas; quam Troius heros</p>
 <p>insequitur celeremque metu celer urget amore:</p>
 <p n="775">ecce latens herba coluber fugientis adunco</p>
 <p>dente pedem strinxit virusque in corpore liquit;</p>
 <p>cum vita suppressa fuga est: amplectitur amens</p>
 <p>exanimem clamatque piget, piget esse secutum!</p>
 <p>Sed non hoc timui, neque erat mihi vincere tanti.</p>
 <p n="780">Perdidimus miseram nos te duo: vulnus ab angue,</p>
 <p>a me causa data est. Ego sum sceleratior illo,</p>
 <p>qui tibi morte mea mortis solacia mittam.</p>
<milestone ed="P" unit="para"/> <p>Dixit et e scopulo, quem rauca subederat unda,</p>
 <p>decidit in pontum. Tethys miserata cadentem</p>
 <p n="785">molliter excepit nantemque per aequora pennis</p>
 <p>texit, et optatae non est data copia mortis.</p>
 <p>Indignatur amans invitum vivere cogi</p>
 <p>obstarique animae misera de sede volenti</p>
 <p>exire. Utque novas umeris adsumpserat alas,</p>
 <p n="790">subvolat atque iterum corpus super aequora mittit.</p>
 <p>Pluma levat casus: furit Aesacos inque profundum</p>
 <p>pronus abit letique viam sine fine retemptat.</p>
 <p>Fecit amor maciem: longa internodia crurum,</p>
 <p>longa manet cervix, caput est a corpore longe;</p>
 <p n="795">aequor amat nomenque manet, quia mergitur, illi.</p>
</div1>
<div1 type="Book" n="12">
<milestone n="1" unit="card"/>
<milestone ed="Magnus" n="Graeci Aulide. Fama." unit="tale"/>
<milestone ed="P" unit="para"/> <p>Nescius adsumptis Priamus pater Aesacon alis</p>
 <p>vivere lugebat, tumulo quoque nomen habenti</p>
 <p>inferias dederat cum fratribus Hector inani.</p>
<milestone ed="P" unit="para"/> <p>Defuit officio Paridis praesentia tristi,</p>
 <p n="5">postmodo qui rapta longum cum coniuge bellum</p>
 <p>attulit in patriam; coniurataeque sequuntur</p>
 <p>mille rates gentisque simul commune Pelasgae.</p>
 <p>Nec dilata foret vindicta, nisi aequora saevi</p>
 <p>invia fecissent venti Boeotaque tellus</p>
 <p n="10">Aulide piscosa puppes tenuisset ituras.</p>
 <p>Hic patrio de more Iovi cum sacra parassent,</p>
 <p>ut vetus accensis incanduit ignibus ara,</p>
 <p>serpere caeruleum Danai videre draconem</p>
 <p>in platanum, coeptis quae stabat proxima sacris.</p>
 <p n="15">Nidus erat volucrum bis quattuor arbore summa:</p>
 <p>quas simul et matrem circum sua damna volantem</p>
 <p>corripuit serpens avidoque recondidit ore.</p>
 <p>Obstipuere omnes. At veri providus augur</p>
 <p>Thestorides vincemus ait, gaudete, Pelasgi!</p>
 <p n="20">Troia cadet, sed erit nostri mora longa laboris,</p>
 <p>atque novem volucres in belli digerit annos.</p>
 <p>Ille, ut erat virides amplexus in arbore ramos,</p>
 <p>fit lapis et servat serpentis imagine saxum.</p>
<milestone ed="P" unit="para"/> <p>Permanet Aoniis Nereus violentus in undis</p>
 <p n="25">bellaque non transfert; et sunt qui parcere Troiae</p>
 <p>Neptunum credant, quia moenia fecerat urbi.</p>
 <p>At non Thestorides: nec enim nescitve tacetve</p>
 <p>sanguine virgineo placandam virginis iram</p>
 <p>esse deae. Postquam pietatem publica causa</p>
 <p n="30">rexque patrem vicit castumque datura cruorem</p>
 <p>flentibus ante aram stetit Iphigenia ministris,</p>
 <p>victa dea est nubemque oculis obiecit et inter</p>
 <p>officium turbamque sacri vocesque precantum</p>
 <p>supposita fertur mutasse Mycenida cerva.</p>
 <p n="35">Ergo ubi, qua decuit, lenita est caede Diana,</p>
 <p>et pariter Phoebes, pariter maris ira recessit,</p>
 <p>accipiunt ventos a tergo mille carinae</p>
 <p>multaque perpessae Phrygia potiuntur harena.</p>
<milestone ed="More" n="THE HOUSE OF FAME AND THE TROJAN CYGNUS" unit="tale"/>
<milestone ed="P" unit="para"/> <p>Orbe locus medio est inter terrasque fretumque</p>
 <p n="40">caelestesque plagas, triplicis confinia mundi,</p>
 <p>unde quod est usquam, quamvis regionibus absit,</p>
 <p>inspicitur, penetratque cavas vox omnis ad aures.</p>
 <p>Fama tenet summaque domum sibi legit in arce,</p>
 <p>innumerosque aditus ac mille foramina tectis</p>
 <p n="45">addidit et nullis inclusit limina portis:</p>
 <p>nocte dieque patet. Tota est ex aere sonanti,</p>
 <p>tota fremit vocesque refert iteratque quod audit.</p>
 <p>Nulla quies intus nullaque silentia parte,</p>
 <p>nec tamen est clamor, sed parvae murmura vocis,</p>
 <p n="50">qualia de pelagi, siquis procul audiat, undis</p>
 <p>esse solent, qualemve sonum, cum Iuppiter atras</p>
 <p>increpuit nubes, extrema tonitrua reddunt.</p>
 <p>Atria turba tenet: veniunt, leve vulgus, euntque</p>
 <p>mixtaque cum veris passim commenta vagantur</p>
 <p n="55">milia rumorum confusaque verba volutant.</p>
 <p>E quibus hi vacuas inplent sermonibus aures,</p>
 <p>hi narrata ferunt alio; mensuraque ficti</p>
 <p>crescit, et auditis aliquid novus adicit auctor.</p>
 <p>Illic Credulitas, illic temerarius Error</p>
 <p n="60">vanaque Laetitia est consternatique Timores</p>
 <p>Seditioque recens dubioque auctore Susurri.</p>
 <p>Ipsa, quid in caelo rerum pelagoque geratur</p>
 <p>et tellure, videt totumque inquirit in orbem.</p>
<milestone n="64" unit="card"/>
<milestone ed="Magnus" n="Achilles et Cygnus." unit="tale"/>
<milestone ed="P" unit="para"/> <p>Fecerat haec notum Graias cum milite forti</p>
 <p n="65">adventare rates, neque inexspectatus in armis</p>
 <p>hostis adest: prohibent aditus litusque tuentur</p>
 <p>Troes, et Hectorea primus fataliter hasta,</p>
 <p>Protesilae, cadis, commissaque proelia magno</p>
 <p>stant Danais, fortisque animae nece cognitus Hector.</p>
 <p n="70">Nec Phryges exiguo, quid Achaica dextera possit</p>
 <p>sanguine senserunt. Et iam Sigea rubebant</p>
 <p>litora, iam leto proles Neptunia Cygnus</p>
 <p>mille viros dederat, iam curru instabat Achilles</p>
 <p>totaque Peliacae sternebat cuspidis ictu</p>
 <p n="75">agmina, perque acies aut Cygnum aut Hectora quaerens</p>
 <p>congreditur Cygno (decimum dilatus in annum</p>
 <p>Hector erat): tum colla iugo canentia pressos</p>
 <p>exhortatus equos currum direxit in hostem</p>
 <p>concutiensque suis vibrantia tela lacertis</p>
 <p n="80">quisquis es, o iuvenis dixit solamen habeto</p>
 <p>mortis, ab Haemonio quod sis iugulatus Achille.</p>
<milestone ed="P" unit="para"/> <p>Hactenus Aeacides; vocem gravis hasta secuta est.</p>
 <p>Sed quamquam certa nullus fuit error in hasta,</p>
 <p>nil tamen emissi profecit acumine ferri</p>
 <p n="85">utque hebeti pectus tantummodo contudit ictu.</p>
<milestone ed="P" unit="para"/> <p>Nate dea, nam te fama praenovimus, inquit</p>
 <p>ille quid a nobis vulnus miraris abesse?</p>
 <p>(mirabatur enim) non haec, quam cernis, equinis</p>
 <p>fulva iubis cassis neque onus cava parma sinistrae</p>
 <p n="90">auxilio mihi sunt: decor est quaesitus ab istis.</p>
 <p>Mars quoque ob hoc capere arma solet! Removebitur omne</p>
 <p>tegminis officium, tamen indestrictus abibo.</p>
 <p>Est aliquid non esse satum Nereide, sed qui</p>
 <p>Nereaque et natas et totum temperat aequor.</p>
<milestone ed="P" unit="para"/> <p n="95">Dixit et haesurum clipei curvamine telum</p>
 <p>misit in Aeaciden, quod et aes et proxima rupit</p>
 <p>terga novena boum, decimo tamen orbe moratum est.</p>
 <p>Excutit hoc heros rursusque trementia forti</p>
 <p>tela manu torsit: rursus sine vulnere corpus</p>
 <p n="100">sincerumque fuit! Nec tertia cuspis apertum</p>
 <p>et se praebentem valuit destringere Cygnum.</p>
 <p>Haud secus exarsit, quam circo taurus aperto,</p>
 <p>cum sua terribili petit inritamina cornu,</p>
 <p>poeniceas vestes, elusaque vulnera sentit.</p>
 <p n="105">Num tamen exciderit ferrum, considerat hastae:</p>
 <p>haerebat ligno. Manus est mea debilis ergo,</p>
 <p>quasque ait ante habuit vires, effudit in uno?</p>
 <p>Nam certe valuit, vel cum Lyrnesia primus</p>
 <p>moenia deieci, vel cum Tenedonque suoque</p>
 <p n="110">Eetioneas inplevi sanguine Thebas,</p>
 <p>vel cum purpureus populari caede Caicus</p>
 <p>fluxit opusque meae bis sensit Telephus hastae.</p>
 <p>Hic quoque tot caesis, quorum per litus acervos</p>
 <p>et feci et video, valuit mea dextra valetque.</p>
<milestone ed="P" unit="para"/> <p n="115">Dixit et, ante actis veluti male crederet, hastam</p>
 <p>misit in adversum Lycia de plebe Menoeten</p>
 <p>loricamque simul subiectaque pectora rupit.</p>
 <p>Quo plangente gravem moribundo pectore terram</p>
 <p>extrahit illud idem calido de vulnere telum</p>
 <p n="120">atque ait: Haec manus est, haec, qua modo vicimus, hasta:</p>
 <p>utar in hoc isdem; sit in hoc, precor, exitus idem!</p>
<milestone ed="P" unit="para"/> <p>Sic fatus Cygnum repetit, nec fraxinus errat</p>
 <p>inque umero sonuit non evitata sinistro,</p>
 <p>inde velut muro solidaque a caute repulsa est;</p>
 <p n="125">qua tamen ictus erat, signatum sanguine Cygnum</p>
 <p>viderat et frustra fuerat gavisus Achilles:</p>
 <p>vulnus erat nullum, sanguis fuit ille Menoetae!</p>
 <p>Tum vero praeceps curru fremebundus ab alto</p>
 <p>desilit et nitido securum comminus hostem</p>
 <p n="130">ense petens parmam gladio galeamque cavari</p>
 <p>cernit et in duro laedi quoque corpore ferrum!</p>
<milestone ed="P" unit="para"/> <p>Haud tulit ulterius, clipeoque adversa reducto</p>
 <p>ter quater ora viri, capulo cava tempora pulsat</p>
 <p>cedentique sequens instat turbatque ruitque</p>
 <p n="135">attonitoque negat requiem: pavor occupat illum,</p>
 <p>ante oculosque natant tenebrae, retroque ferenti</p>
 <p>aversos passus medio lapis obstitit arvo.</p>
 <p>Quem super inpulsum resupino corpore Cygnum</p>
 <p>vi multa vertit terraeque adflixit Achilles.</p>
 <p n="140">Tum clipeo genibusque premens praecordia duris</p>
 <p>vincla trahit galeae: quae presso subdita mento</p>
 <p>elidunt fauces et respiramen utrumque</p>
 <p>eripiunt animae. Victum spoliare parabat:</p>
 <p>arma relicta videt; corpus deus aequoris albam</p>
 <p n="145">contulit in volucrem, cuius modo nomen habebat.</p>
<milestone n="146" unit="card"/>
<milestone ed="Magnus" n="Caeneus." unit="tale"/>
<milestone ed="P" unit="para"/> <p>Hic labor, haec requiem multorum pugna dierum</p>
 <p>attulit, et positis pars utraque substitit armis.</p>
 <p>Dumque vigil Phrygios servat custodia muros</p>
 <p>et vigil Argolicas servat custodia fossas,</p>
 <p n="150">festa dies aderat, qua Cygni victor Achilles</p>
 <p>Pallada mactatae placabat sanguine vaccae.</p>
 <p>Cuius ut inposuit prosecta calentibus aris</p>
 <p>et dis acceptus penetravit in aethera nidor,</p>
 <p>sacra tulere suam, pars est data cetera mensis.</p>
 <p n="155">Discubuere toris proceres et corpora tosta</p>
 <p>carne replent vinoque levant curasque sitimque.</p>
 <p>Non illos citharae, non illos carmina vocum</p>
 <p>longave multifori delectat tibia buxi,</p>
 <p>sed noctem sermone trahunt, virtusque loquendi</p>
 <p n="160">materia est: pugnas referunt hostisque suasque,</p>
 <p>inque vices adita atque exhausta pericula saepe</p>
 <p>commemorare iuvat, quid enim loqueretur Achilles,</p>
 <p>aut quid apud magnum potius loquerentur Achillem?</p>
 <p>Proxima praecipue domito victoria Cygno</p>
 <p n="165">in sermone fuit. Visum mirabile cunctis,</p>
 <p>quod iuvenis corpus nullo penetrabile telo</p>
 <p>invictumque a vulnere erat ferrumque terebat.</p>
<milestone ed="P" unit="para"/> <p>Hoc ipse Aeacides, hoc mirabantur Achivi,</p>
 <p>cum sic Nestor ait: Vestro fuit unicus aevo</p>
 <p n="170">contemptor ferri nulloque forabilis ictu</p>
 <p>Cygnus. At ipse olim patientem vulnera mille</p>
 <p>corpore non laeso Perrhaebum Caenea vidi,</p>
 <p>Caenea Perrhaebum, qui factis inclitus Othryn</p>
 <p>incoluit; quoque id mirum magis esset in illo,</p>
 <p n="175">femina natus erat. Monstri novitate feruntur</p>
 <p>quisquis adest, narretque rogant. Quos inter Achilles:</p>
 <p>Dic age! nam cunctis eadem est audire voluntas,</p>
 <p>o facunde senex, aevi prudentia nostri,</p>
 <p>quis fuerit Caeneus, cur in contraria versus,</p>
 <p n="180">qua tibi militia, cuius certamine pugnae</p>
 <p>cognitus, a quo sit victus, si victus ab ullo est.</p>
<milestone ed="P" unit="para"/> <p>Tum senior: Quamvis obstet mihi tarda vetustas,</p>
 <p>multaque me fugiant primis spectata sub annis,</p>
 <p>plura tamen memini. Nec, quae magis haereat ulla</p>
 <p n="185">pectore res nostro est inter bellique domique</p>
 <p>acta tot. Ac siquem potuit spatiosa senectus</p>
 <p>spectatorem operum multorum reddere, vixi</p>
 <p>annos bis centum; nunc tertia vivitur aetas.</p>
<milestone ed="P" unit="para"/> <p>Clara decore fuit proles Elateia Caenis,</p>
 <p n="190">Thessalidum virgo pulcherrima, perque propinquas</p>
 <p>perque tuas urbes (tibi enim popularis, Achille),</p>
 <p>multorum frustra votis optata procorum.</p>
 <p>Temptasset Peleus thalamos quoque forsitan illos,</p>
 <p>sed iam aut contigerant illi conubia matris,</p>
 <p n="195">aut fuerant promissa, tuae. Nec Caenis in ullos</p>
 <p>denupsit thalamos secretaque litora carpens</p>
 <p>aequorei vim passa dei est (ita fama ferebat),</p>
 <p>utque novae Veneris Neptunus gaudia cepit,</p>
 <p>sint tua vota licet dixit secura repulsae:</p>
 <p n="200">elige, quid voveas! (eadem hoc quoque fama ferebat).</p>
 <p>Magnum Caenis ait facit haec iniuria votum;</p>
 <p>tale pati iam posse nihil; da, femina ne sim:</p>
 <p>omnia praestiteris. Graviore novissima dixit</p>
 <p>verba sono, poteratque viri vox illa videri,</p>
 <p n="205">sicut erat; nam iam voto deus aequoris alti</p>
 <p>adnuerat dederatque super, ne saucius ullis</p>
 <p>vulneribus fieri ferrove occumbere posset.</p>
 <p>Munere laetus abit studiisque virilibus aevum</p>
 <p>exigit Atracides Peneiaque arva pererrat.</p>
<milestone n="210" unit="card"/>
<milestone ed="Magnus" n="Centaurorum et Lapitharum pugna." unit="tale"/>
<milestone ed="P" unit="para"/> <p n="210">Duxerat Hippodamen audaci Ixione natus,</p>
 <p>nubigenasque feros positis ex ordine mensis</p>
 <p>arboribus tecto discumbere iusserat antro.</p>
 <p>Haemonii proceres aderant, aderamus et ipsi,</p>
 <p>festaque confusa resonabat regia turba.</p>
 <p n="215">Ecce canunt Hymenaeon, et ignibus atria fumant,</p>
 <p>cinctaque adest virgo matrum nuruumque caterva;</p>
 <p>praesignis facie. Felicem diximus illa</p>
 <p>coniuge Pirithoum: quod paene fefellimus omen.</p>
<milestone ed="P" unit="para"/> <p>Nam tibi, saevorum saevissime Centaurorum,</p>
 <p n="220">Euryte, quam vino pectus, tam virgine visa</p>
 <p>ardet, et ebrietas geminata libidine regnat.</p>
 <p>Protinus eversae turbant convivia mensae,</p>
 <p>raptaturque comis per vim nova nupta prehensis.</p>
 <p>Eurytus Hippodamen, alii, quam quisque probabant,</p>
 <p n="225">aut poterant, rapiunt, captaeque erat urbis imago.</p>
 <p>Femineo clamore sonat domus: ocius omnes</p>
 <p>surgimus, et primus quae te vecordia, Theseus</p>
 <p>Euryte, pulsat ait, qui me vivente lacessas</p>
 <p>Pirithoum violesque duos ignarus in uno?</p>
 <p n="230">neve ea magnanimus frustra memoraverit heros,</p>
 <p>submovet instantes raptamque furentibus aufert.</p>
 <p>Ille nihil contra (neque enim defendere verbis</p>
 <p>talia facta potest), sed vindicis ora protervis</p>
 <p>insequitur manibus generosaque pectora pulsat.</p>
<milestone ed="P" unit="para"/> <p n="235">Forte fuit iuxta signis exstantibus asper</p>
 <p>antiquus crater; quem vastum vastior ipso</p>
 <p>sustulit Aegides adversaque misit in ora.</p>
 <p>Sanguinis ille globos pariter cerebrumque merumque</p>
 <p>vulnere et ore vomens madida resupinus harena</p>
 <p n="240">calcitrat. Ardescunt germani caede bimembres</p>
 <p>certatimque omnes uno ore arma, arma loquuntur.</p>
 <p>Vina dabant animos, et prima pocula pugna</p>
 <p>missa volant fragilesque cadi curvique lebetes,</p>
 <p>res epulis quondam, tum bello et caedibus aptae.</p>
<milestone ed="P" unit="para"/> <p n="245">Primus Ophionides Amycus penetralia donis</p>
 <p>haud timuit spoliare suis et primus ab aede</p>
 <p>lampadibus densum rapuit funale coruscis,</p>
 <p>elatumque alte, veluti qui candida tauri</p>
 <p>rumpere sacrifica molitur colla securi,</p>
 <p n="250">inlisit fronti Lapithae Celadontis et ossa</p>
 <p>non cognoscendo confusa relinquit in ore.</p>
 <p>Exsiluere oculi, disiectisque ossibus oris</p>
 <p>acta retro naris medioque est fixa palato.</p>
 <p>Hunc pede convulso mensae Pellaeus acernae</p>
 <p n="255">stravit humi Pelates deiecto in pectora mento,</p>
 <p>cumque atro mixtos sputantem sanguine dentes</p>
 <p>vulnere Tartareas geminato mittit ad umbras.</p>
<milestone ed="P" unit="para"/> <p>Proximus ut steterat, spectans altaria vultu</p>
 <p>fumida terribili cur non ait utimur istis?</p>
 <p n="260">cumque suis Gryneus inmanem sustulit aram</p>
 <p>ignibus et medium Lapitharum iecit in agmen</p>
 <p>depressitque duos, Brotean et Orion: Orio</p>
 <p>mater erat Mycale, quam deduxisse canendo</p>
 <p>saepe reluctantis constabat cornua lunae.</p>
<milestone ed="P" unit="para"/> <p n="265">Non inpune feres, teli modo copia detur!</p>
 <p>dixerat Exadius telique habet instar, in alta</p>
 <p>quae fuerant pinu votivi cornua cervi.</p>
 <p>Figitur hinc duplici Gryneus in lumina ramo</p>
 <p>eruiturque oculos, quorum pars cornibus haeret,</p>
 <p n="270">pars fluit in barbam concretaque sanguine pendet.</p>
<milestone ed="P" unit="para"/> <p>Ecce rapit mediis flagrantem Rhoetus ab aris</p>
 <p>pruniceum torrem dextraque a parte Charaxi</p>
 <p>tempora perstringit fulvo protecta capillo.</p>
 <p>Correpti rapida, veluti seges arida, flamma</p>
 <p n="275">arserunt crines, et vulnere sanguis inustus</p>
 <p>terribilem stridore sonum dedit, ut dare ferrum</p>
 <p>igne rubens plerumque solet, quod forcipe curva</p>
 <p>cum faber eduxit, lacubus demittit: at illud</p>
 <p>stridet et in tepida submersum sibilat unda.</p>
 <p n="280">Saucius hirsutis avidum de crinibus ignem</p>
 <p>excutit inque umeros limen tellure revulsum</p>
 <p>tollit, onus plaustri, quod ne permittat in hostem,</p>
 <p>ipsa facit gravitas: socium quoque saxea moles</p>
 <p>oppressit spatio stantem propiore Cometen.</p>
 <p n="285">Gaudia nec retinet Rhoetus: Sic, conprecor, inquit</p>
 <p>cetera sit fortis castrorum turba tuorum!</p>
 <p>semicremoque novat repetitum stipite vulnus,</p>
 <p>terque quaterque gravi iuncturas verticis ictu</p>
 <p>rupit, et in liquido sederunt ossa cerebro.</p>
<milestone ed="P" unit="para"/> <p n="290">Victor ad Euagrum Corythumque Dryantaque transit;</p>
 <p>e quibus ut prima tectus lanugine malas</p>
 <p>procubuit Corythus, puero quae gloria fuso</p>
 <p>parta tibi est? Euagrus ait, nec dicere Rhoetus</p>
 <p>plura sinit rutilasque ferox in aperta loquentis</p>
 <p n="295">condidit ora viri perque os in pectora flammas.</p>
 <p>Te quoque, saeve Drya, circum caput igne rotato</p>
 <p>insequitur; sed non in te quoque constitit idem</p>
 <p>exitus: adsiduae successu caedis ovantem,</p>
 <p>qua iuncta est umero cervix, sude figis obusta.</p>
 <p n="300">Ingemuit duroque sudem vix osse revellit</p>
 <p>Rhoetus et ipse suo madefactus sanguine fugit.</p>
<milestone ed="P" unit="para"/> <p>Fugit et Orneus Lycabasque et saucius armo</p>
 <p>dexteriore Medon et cum Pisenore Thaumas,</p>
 <p>quique pedum nuper certamine vicerat omnes</p>
 <p n="305">Mermeros (accepto tum vulnere tardius ibat!),</p>
 <p>et Pholus et Melaneus et Abas praedator aprorum,</p>
 <p>quique suis frustra bellum dissuaserat augur,</p>
 <p>Astylos: ille etiam metuenti vulnera Nesso</p>
 <p>ne fuge! ad Herculeos inquit servaberis arcus.</p>
 <p n="310">At non Eurynomus Lycidasque et Areos et Imbreus</p>
 <p>effugere necem: quos omnes dextra Dryantis</p>
 <p>perculit adversos. Adversum tu quoque, quamvis</p>
 <p>terga fugae dederas, vulnus, Crenaee, tulisti;</p>
 <p>nam grave respiciens inter duo lumina ferrum,</p>
 <p n="315">qua naris fronti committitur, accipis, imae.</p>
<milestone n="316" unit="card"/>
<milestone ed="P" unit="para"/> <p>In tanto fremitu cunctis sine fine iacebat</p>
 <p>sopitus venis et inexperrectus Aphidas</p>
 <p>languentique manu carchesia mixta tenebat,</p>
 <p>fusus in Ossaeae villosis pellibus ursae.</p>
 <p n="320">Quem procul ut vidit frustra nulla arma moventem,</p>
 <p>inserit amento digitos miscenda que dixit</p>
 <p>cum Styge vina bibes! Phorbas; nec plura moratus</p>
 <p>in iuvenem torsit iaculum, ferrataque collo</p>
 <p>fraxinus, ut casu iacuit resupinus, adacta est.</p>
 <p n="325">Mors caruit sensu, plenoque e gutture fluxit</p>
 <p>inque toros inque ipsa niger carchesia sanguis.</p>
<milestone ed="P" unit="para"/> <p>Vidi ego Petraeum conantem tollere terra</p>
 <p>glandiferam quercum; quam dum conplexibus ambit</p>
 <p>et quatit huc illuc labefactaque robora iactat,</p>
 <p n="330">lancea Pirithoi costis inmissa Petraei</p>
 <p>pectora cum duro luctantia robore fixit.</p>
 <p>Pirithoi cecidisse Lycum virtute ferebant,</p>
 <p>Pirithoi virtute Chromin. Sed uterque minorem</p>
 <p>victori titulum quam Dictys Helopsque dederunt:</p>
 <p n="335">fixus Helops iaculo, quod pervia tempora fecit</p>
 <p>et missum a dextra laevam penetravit ad aurem;</p>
 <p>Dictys, ab ancipiti delapsus acumine montis,</p>
 <p>dum fugit instantem trepidans Ixione natum,</p>
 <p>decidit in praeceps et pondere corporis ornum</p>
 <p n="340">ingentem fregit suaque induit ilia fractae.</p>
<milestone ed="P" unit="para"/> <p>Victor adest Aphareus saxumque e monte revulsum</p>
 <p>mittere conatur: mittentem stipite querno</p>
 <p>occupat Aegides cubitique ingentia frangit</p>
 <p>ossa; nec ulterius dare corpus inutile leto</p>
 <p n="345">aut vacat aut curat tergoque Bienoris alti</p>
 <p>insilit haud solito quemquam portare nisi ipsum,</p>
 <p>opposuitque genu costis prensamque sinistra</p>
 <p>caesariem retinens vultum minitantiaque ora</p>
 <p>robore nodoso praeduraque tempora fregit:</p>
 <p n="350">robore Nedymnum iaculatoremque Lycopen</p>
 <p>sternit et inmissa protectum pectora barba</p>
 <p>Hippason et summis exstantem Riphea silvis</p>
 <p>Thereaque, Haemoniis qui prensos montibus ursos</p>
 <p>ferre domum vivos indignantesque solebat.</p>
<milestone ed="P" unit="para"/> <p n="355">Haud tulit utentem pugnae successibus ultra</p>
 <p>Thesea Demoleon: solido divellere dumo</p>
 <p>annosam pinum magno molimine temptat;</p>
 <p>quod quia non potuit, praefractam misit in hostem.</p>
 <p>Sed procul a telo Theseus veniente recessit</p>
 <p n="360">Pallados admonitu: credi sic ipse volebat.</p>
 <p>Non tamen arbor iners cecidit; nam Crantoris alti</p>
 <p>abscidit iugulo pectusque umerumque sinistrum.</p>
 <p>Armiger ille tui fuerat genitoris, Achille,</p>
 <p>quem Dolopum rector, bello superatus, Amyntor</p>
 <p n="365">Aeacidae dederat pacis pignusque fidemque.</p>
<milestone ed="P" unit="para"/> <p>Hunc procul ut foedo disiectum vulnere Peleus</p>
 <p>vidit, at inferias, iuvenum gratissime Crantor,</p>
 <p>accipe ait, validoque in Demoleonta lacerto</p>
 <p>fraxineam misit, mentis quoque viribus, hastam.</p>
 <p n="370">Quae laterum cratem praerupit et ossibus haerens</p>
 <p>intremuit. Trahit ille manu sine cuspide lignum</p>
 <p>(id quoque vix sequitur), cuspis pulmone retenta est.</p>
 <p>Ipse dolor vires animo dabat: aeger in hostem</p>
 <p>erigitur pedibusque virum proculcat equinis.</p>
 <p n="375">Excipit ille ictus galea clipeoque sonanti</p>
 <p>defensatque umeros praetentaque sustinet arma</p>
 <p>perque armos uno duo pectora perforat ictu.</p>
<milestone ed="P" unit="para"/> <p>Ante tamen leto dederat Phlegraeon et Hylen</p>
 <p>eminus, Iphinoum conlato Marte Claninque;</p>
 <p n="380">additur his Dorylas, qui tempora tecta gerebat</p>
 <p>pelle lupi saevique vicem praestantia teli</p>
 <p>cornua vara boum multo rubefacta cruore.</p>
 <p>Huic ego (nam vires animus dabat) adspice, dixi,</p>
 <p>quantum concedant nostro tua cornua ferro!</p>
 <p n="385">et iaculum torsi; quod cum vitare nequiret,</p>
 <p>opposuit dextram passurae vulnera fronti:</p>
 <p>adfixa est cum fronte manus. Fit clamor, at illum</p>
 <p>haerentem Peleus et acerbo vulnere victum</p>
 <p>(stabat enim propior) mediam ferit ense sub alvum.</p>
 <p n="390">Prosiluit terraque ferox sua viscera traxit</p>
 <p>tractaque calcavit calcataque rupit et illis</p>
 <p>crura quoque inpediit et inani concidit alvo.</p>
<milestone ed="P" unit="para"/> <p>Nec te pugnantem tua, Cyllare, forma redemit,</p>
 <p>si modo naturae formam concedimus illi:</p>
 <p n="395">barba erat incipiens, barbae color aureus, aurea</p>
 <p>ex umeris medios coma dependebat in armos.</p>
 <p>Gratus in ore vigor; cervix umerique manusque</p>
 <p>pectoraque artificum laudatis proxima signis,</p>
 <p>et quacumque vir est; nec equi mendosa sub illo</p>
 <p n="400">deteriorque viro facies: da colla caputque,</p>
 <p>Castore dignus erit; sic tergum sessile, sic sunt</p>
 <p>pectora celsa toris. Totus pice nigrior atra;</p>
 <p>candida cauda tamen, color est quoque cruribus albus.</p>
<milestone ed="P" unit="para"/> <p>Multae illum petiere sua de gente, sed una</p>
 <p n="405">abstulit Hylonome, qua nulla decentior inter</p>
 <p>semiferos altis habitavit femina silvis.</p>
 <p>Haec et blanditiis et amando et amare fatendo</p>
 <p>Cyllaron una tenet; cultus quoque, quantus in illis</p>
 <p>esse potest membris, ut sit coma pectine levis,</p>
 <p n="410">ut modo rore maris, modo se violave rosave</p>
 <p>inplicet, interdum candentia lilia gestet,</p>
 <p>bisque die lapsis Pagasaeae vertice silvae</p>
 <p>fontibus ora lavet, bis flumine corpora tingat,</p>
 <p>nec nisi quae deceant electarumque ferarum</p>
 <p n="415">aut umero aut lateri praetendat vellera laevo.</p>
 <p>Par amor est illis: errant in montibus una,</p>
 <p>antra simul subeunt; et tum Lapitheia tecta</p>
 <p>intrarant pariter, pariter fera bella gerebant.</p>
 <p>Auctor in incerto est: iaculum de parte sinistra</p>
 <p n="420">venit et inferius qua collo pectora subsunt,</p>
 <p>Cyllare, te fixit; parvo cor vulnere laesum</p>
 <p>corpore cum toto post tela educta refrixit.</p>
<milestone ed="P" unit="para"/> <p>Protinus Hylonome morientes excipit artus</p>
 <p>inpositaque manu vulnus fovet oraque ad ora</p>
 <p n="425">admovet atque animae fugienti obsistere temptat.</p>
 <p>Ut videt exstinctum, dictis, quae clamor ad aures</p>
 <p>arcuit ire meas, telo, quod inhaeserat illi,</p>
 <p>incubuit moriensque suum conplexa maritum est.</p>
<milestone n="429" unit="card"/>
<milestone ed="P" unit="para"/> <p>Ante oculos stat et ille meos, qui sena leonum</p>
 <p n="430">vinxerat inter se conexis vellera nodis,</p>
 <p>Phaeocomes, hominemque simul protectus equumque.</p>
 <p>Codice qui misso, quem vix iuga bina moverent,</p>
 <p>Tectaphon Oleniden a summo vertice fregit.</p>
 <p>fracta volubilitas capitis latissima, perque os</p>
 <p n="435">perque cavas nares oculosque auresque cerebrum</p>
 <p>molle fluit veluti concretum vimine querno</p>
 <p>lac solet, utve liquor rari sub pondere cribri</p>
 <p>manat et exprimitur per densa foramina spissus.</p>
 <p>Ast ego, dum parat hic armis nudare iacentem,</p>
 <p n="440">(scit tuus hoc genitor) gladium spoliantis in ima</p>
 <p>ilia demisi. Chthonius quoque Teleboasque</p>
 <p>ense iacent nostro: ramum prior ille bifurcum</p>
 <p>gesserat, hic iaculum; iaculo mihi vulnera fecit:</p>
 <p>signa vides! adparet adhuc vetus inde cicatrix.</p>
 <p n="445">Tunc ego debueram capienda ad Pergama mitti,</p>
 <p>tum poteram magni, si non superare, morari</p>
 <p>Hectoris arma meis! Illo sed tempore nullus,</p>
 <p>aut puer Hector erat, nunc me mea deficit aetas.</p>
<milestone ed="P" unit="para"/> <p>Quid tibi victorem gemini Periphanta Pyraethi,</p>
 <p n="450">Ampyca quid referam, qui quadrupedantis Echecli</p>
 <p>fixit in adverso cornum sine cuspide vultu?</p>
 <p>Vecte Pelethronium Macareus in pectus adacto</p>
 <p>stravit Erigdupum, memini et venabula condi</p>
 <p>inguine Nesseis manibus coniecta Cymeli.</p>
 <p n="455">Nec tu credideris tantum cecinisse futura</p>
 <p>Ampyciden Mopsum: Mopso iaculante biformis</p>
 <p>accubuit frustraque loqui temptavit Hodites</p>
 <p>ad mentum lingua mentoque ad guttura fixo.</p>
<milestone ed="P" unit="para"/> <p>Quinque neci Caeneus dederat, Styphelumque Bromumque</p>
 <p n="460">Antimachumque Elymumque securiferumque Pyraechmen:</p>
 <p>vulnera non memini, numerum nomenque notavi.</p>
<milestone ed="P" unit="para"/> <p>Provolat Emathii spoliis armatus Alesi,</p>
 <p>quem dederat leto, membris et corpore Latreus</p>
 <p>maximus: huic aetas inter iuvenemque senemque,</p>
 <p n="465">vis iuvenalis erat, variabant tempora cani.</p>
 <p>Qui clipeo gladioque Macedoniaque sarisa</p>
 <p>conspicuus faciemque obversus in agmen utrumque</p>
 <p>armaque concussit certumque equitavit in orbem</p>
 <p>verbaque tot fudit vacuas animosus in auras:</p>
<milestone ed="P" unit="para"/> <p n="470">Et te, Caeni, feram? Nam tu mihi femina semper,</p>
 <p>tu mihi Caenis eris. Nec te natalis origo</p>
 <p>commonuit, mentemque subit, quo praemia facto</p>
 <p>quaque viri falsam speciem mercede parasti?</p>
 <p>Quid sis nata, vide, vel quid sis passa, columque,</p>
 <p n="475">i, cape cum calathis et stamina pollice torque:</p>
 <p>bella relinque viris. Iactanti talia Caeneus</p>
 <p>extentum cursu missa latus eruit hasta,</p>
 <p>qua vir equo commissus erat. Furit ille dolore</p>
 <p>nudaque Phyllei iuvenis ferit ora sarisa.</p>
 <p n="480">Non secus haec resilit, quam tecti a culmine grando,</p>
 <p>aut siquis parvo feriat cava tympana saxo.</p>
 <p>Comminus adgreditur laterique recondere duro</p>
 <p>luctatur gladium: gladio loca pervia non sunt.</p>
 <p>Haud tamen effugies! medio iugulaberis ense,</p>
 <p n="485">quandoquidem mucro est hebes inquit et in latus ensem</p>
 <p>obliquat longaque amplectitur ilia dextra.</p>
 <p>Plaga facit gemitus in corpore marmoris icti,</p>
 <p>fractaque dissiluit percusso lammina callo.</p>
 <p>Ut satis inlaesos miranti praebuit artus,</p>
<milestone ed="P" unit="para"/> <p n="490">nunc age, ait Caeneus, nostro tua corpora ferro</p>
 <p>temptemus! capuloque tenus demisit in armos</p>
 <p>ensem fatiferum caecumque in viscera movit</p>
 <p>versavitque manu vulnusque in vulnere fecit.</p>
<milestone ed="P" unit="para"/> <p>Ecce ruunt vasto rabidi clamore bimembres</p>
 <p n="495">telaque in hunc omnes unum mittuntque feruntque.</p>
 <p>Tela retusa cadunt: manet inperfossus ab omni</p>
 <p>inque cruentatus Caeneus Elateius ictu.</p>
<milestone ed="P" unit="para"/> <p>Fecerat attonitos nova res. Heu dedecus ingens!</p>
 <p>Monychus exclamat, populus superamur ab uno</p>
 <p n="500">vixque viro: quamquam ille vir est, nos segnibus actis</p>
 <p>quod fuit ille, sumus! Quid membra inmania prosunt?</p>
 <p>Quid geminae vires et quod fortissima rerum</p>
 <p>in nobis duplex natura animalia iunxit?</p>
 <p>Nec nos matre dea, nec nos Ixione natos</p>
 <p n="505">esse reor, qui tantus erat, Iunonis ut altae</p>
 <p>spem caperet: nos semimari superamur ab hoste!</p>
 <p>Saxa trabesque super totosque involvite montes</p>
 <p>vivacemque animam missis elidite silvis!</p>
 <p>silva premat fauces, et erit pro vulnere pondus.</p>
<milestone ed="P" unit="para"/> <p n="510">Dixit et insanis deiectam viribus austri</p>
 <p>forte trabem nactus validum coniecit in hostem</p>
 <p>exemplumque fuit, parvoque in tempore nudus</p>
 <p>arboris Othrys erat, nec habebat Pelion umbras.</p>
 <p>Obrutus inmani tumulo sub pondere Caeneus</p>
 <p n="515">aestuat arboreo congestaque robora duris</p>
 <p>fert umeris. Sed enim postquam super ora caputque</p>
 <p>crevit onus neque habet, quas ducat, spiritus auras,</p>
 <p>deficit interdum, modo se super aera frustra</p>
 <p>tollere conatur iactasque evolvere silvas,</p>
 <p n="520">interdumque movet, veluti, quam cernimus, ecce,</p>
 <p>ardua si terrae quatiatur motibus Ide.</p>
 <p>Exitus in dubio est: alii sub inania corpus</p>
 <p>Tartara detrusum silvarum mole ferebant;</p>
 <p>abnuit Ampycides medioque ex aggere fulvis</p>
 <p n="525">vidit avem pennis liquidas exire sub auras,</p>
 <p>quae mihi tum primum, tunc est conspecta supremum.</p>
<milestone ed="P" unit="para"/> <p>Hanc ubi lustrantem leni sua castra volatu</p>
 <p>Mopsus et ingenti circum clangore sonantem</p>
 <p>adspexit pariterque animis oculisque secutus</p>
 <p n="530">o salve dixit, Lapithaeae gloria gentis,</p>
 <p>maxime vir quondam, sed nunc avis unica, Caeneu!</p>
 <p>Credita res auctore suo est: dolor addidit iram,</p>
 <p>oppressumque aegre tulimus tot ab hostibus unum;</p>
 <p>nec prius abstitimus ferro exercere dolorem,</p>
 <p n="535">quam data pars leto, partem fuga noxque removit.</p>
<milestone n="536" unit="card"/>
<milestone ed="Magnus" n="Periclymenus." unit="tale"/>
<milestone ed="P" unit="para"/> <p>Haec inter Lapithas et semihomines Centauros</p>
 <p>proelia Tlepolemus Pylio referente dolorem</p>
 <p>praeteriti Alcidae tacito non pertulit ore</p>
 <p>atque ait: Herculeae mirum est oblivia laudis</p>
 <p n="540">acta tibi, senior! Certe mihi saepe referre</p>
 <p>nubigenas domitos a se pater esse solebat.</p>
 <p>Tristis ad haec Pylius: Quid me meminisse malorum</p>
 <p>cogis et obductos oculis rescindere luctus</p>
 <p>inque tuum genitorem odium offensasque fateri?</p>
 <p n="545">Ille quidem maiora fide, di! gessit et orbem</p>
 <p>inplevit meritis, quod mallem posse negare:</p>
 <p>sed neque Deiphobum nec Polydamanta nec ipsum</p>
 <p>Hectora laudamusquis enim laudaverit hostem?</p>
 <p>Ille tuus genitor Messenia moenia quondam</p>
 <p n="550">stravit et inmeritas urbes Elimque Pylumque</p>
 <p>diruit inque meos ferrum flammamque penatis</p>
 <p>inpulit, utque alios taceam, quos ille peremit,</p>
 <p>bis sex Nelidae fuimus, conspecta iuventus:</p>
 <p>bis sex Herculeis ceciderunt me minus uno</p>
 <p n="555">viribus; atque alios vinci potuisse ferendum est:</p>
 <p>mira Periclymeni mors est, cui posse figuras</p>
 <p>sumere, quas vellet, rursusque reponere sumptas</p>
 <p>Neptunus dederat, Nelei sanguinis auctor.</p>
 <p>Hic ubi nequiquam est formas variatus in omnes,</p>
 <p n="560">vertitur in faciem volucris, quae fulmina curvis</p>
 <p>ferre solet pedibus divum gratissima regi;</p>
 <p>Viribus usus avis pennis rostroque redunco</p>
 <p>hamatisque viri laniaverat unguibus ora:</p>
 <p>tendit in hunc nimium certos Tirynthius arcus</p>
 <p n="565">atque inter nubes sublimia membra ferentem</p>
 <p>pendentemque ferit, lateri qua iungitur ala;</p>
 <p>nec grave vulnus erat sed rupti vulnere nervi</p>
 <p>deficiunt motumque negant viresque volandi.</p>
 <p>Decidit in terram, non concipientibus auras</p>
 <p n="570">infirmis pennis, et qua levis haeserat alae,</p>
 <p>corporis adfixi pressa est gravitate sagitta</p>
 <p>perque latus summum iugulo est exacta sinistro.</p>
 <p>Nunc videor debere tui praeconia rebus</p>
 <p>Herculis, o Rhodiae rector pulcherrime classis?</p>
 <p n="575">Nec tamen ulterius, quam fortia facta silendo</p>
 <p>ulciscor fratres: solida est mihi gratia tecum.</p>
<milestone ed="More" n="THE DEATH OF ACHILLES" unit="tale"/>
 <p>Haec postquam dulci Neleius edidit ore,</p>
 <p>a sermone senis repetito munere Bacchi</p>
 <p>surrexere toris: nox est data cetera somno.</p>
<milestone n="580" unit="card"/>
<milestone ed="Magnus" n="Achillis mors." unit="tale"/>
<milestone ed="P" unit="para"/> <p n="580">At deus, aequoreas qui cuspide temperat undas,</p>
 <p>in volucrem corpus nati Phaethontida versum</p>
 <p>mente dolet patria saevumque perosus Achillem</p>
 <p>exercet memores plus quam civiliter iras,</p>
 <p>iamque fere tracto duo per quinquennia bello</p>
 <p n="585">talibus intonsum conpellat Sminthea dictis:</p>
<milestone ed="P" unit="para"/> <p>O mihi de fratris longe gratissime natis,</p>
 <p>inrita qui mecum posuisti moenia Troiae,</p>
 <p>ecquid, ubi has iamiam casuras adspicis arces,</p>
 <p>ingemis? Aut ecquid tot defendentia muros</p>
 <p n="590">milia caesa doles? Ecquid, ne persequar omnes,</p>
 <p>Hectoris umbra subit circum sua Pergama tracti?</p>
 <p>cum tamen ille ferox belloque cruentior ipso</p>
 <p>vivit adhuc, operis nostri populator, Achilles.</p>
 <p>Det mihi se! faxo, triplici quid cuspide possim,</p>
 <p n="595">sentiat; at quoniam concurrere comminus hosti</p>
 <p>non datur, occulta necopinum perde sagitta!</p>
<milestone ed="P" unit="para"/> <p>Adnuit atque animo pariter patruique suoque</p>
 <p>Delius indulgens nebula velatus in agmen</p>
 <p>pervenit Iliacum mediaque in caede virorum</p>
 <p n="600">rara per ignotos spargentem cernit Achivos</p>
 <p>tela Parim fassusque deum Quid spicula perdis</p>
 <p>sanguine plebis? ait. Siqua est tibi cura tuorum,</p>
 <p>vertere in Aeaciden caesosque ulciscere fratres!</p>
 <p>Dixit et ostendens sternentem Troica ferro</p>
 <p n="605">corpora Peliden, arcus obvertit in illum</p>
 <p>certaque letifera direxit spicula dextra.</p>
 <p>Quod Priamus gaudere senex post Hectora posset,</p>
 <p>hoc fuit: ille igitur tantorum victor, Achille,</p>
 <p>victus es a timido Graiae raptore maritae!</p>
 <p n="610">At si femineo fuerat tibi Marte cadendum,</p>
 <p>Thermodontiaca malles cecidisse bipenni!</p>
<milestone ed="P" unit="para"/> <p>Iam timor ille Phrygum, decus et tutela Pelasgi</p>
 <p>nominis, Aeacides, caput insuperabile bello,</p>
 <p>arserat: armarat deus idem idemque cremabat;</p>
 <p n="615">iam cinis est, et de tam magno restat Achille</p>
 <p>nescio quid parvam, quod non bene conpleat urnam:</p>
 <p>at vivit totum quae gloria conpleat orbem!</p>
 <p>Haec illi mensura viro respondet, et hac est</p>
 <p>par sibi Pelides nec inania Tartara sentit.</p>
<milestone ed="P" unit="para"/> <p n="620">Ipse etiam, ut, cuius fuerit, cognoscere posses</p>
 <p>bella movet clipeus, deque armis arma feruntur.</p>
 <p>Non ea Tydides, non audet Oileos Aiax,</p>
 <p>non minor Atrides, non bello maior et aevo</p>
 <p>poscere, non alii: solis Telamone creato</p>
 <p n="625">Laerteque fuit tantae fiducia laudis.</p>
 <p>A se Tantalides onus invidiamque removit</p>
 <p>Argolicosque duces mediis considere castris</p>
 <p>iussit et arbitrium litis traiecit in omnes.</p>
</div1>
<div1 type="Book" n="13">
<milestone n="1" unit="card"/>
<milestone ed="Magnus" n="Armorum iudicium. Aiax." unit="tale"/>
<milestone ed="P" unit="para"/> <p>Consedere duces, et vulgi stante corona</p>
 <p>surgit ad hos clipei dominus septemplicis Aiax,</p>
 <p>utque erat impatiens irae, Sigeia torvo</p>
 <p>litora respexit classemque in litore vultu</p>
 <p n="5">intendensque manus agimus, pro Iuppiter! inquit</p>
 <p>ante rates causam, et mecum confertur Ulixes!</p>
 <p>At non Hectoreis dubitavit cedere flammis,</p>
 <p>quas ego sustinui, quas hac a classe fugavi.</p>
 <p>Tutius est igitur fictis contendere verbis,</p>
 <p n="10">quam pugnare manu! Sed nec mihi dicere promptum,</p>
 <p>nec facere est isti: quantumque ego Marte feroci</p>
 <p>quantum acie valeo, tantum valet iste loquendo.</p>
<milestone ed="P" unit="para"/> <p>Nec memoranda tamen vobis mea facta, Pelasgi,</p>
 <p>esse reor: vidistis enim. Sua narret Ulixes,</p>
 <p n="15">quae sine teste gerit, quorum nox conscia sola est.</p>
 <p>Praemia magna peto, fateor; sed demit honorem</p>
 <p>aemulus: Aiaci non est tenuisse superbum,</p>
 <p>sit licet hoc ingens, quidquid speravit Ulixes.</p>
 <p>Iste tulit pretium iam nunc temptaminis huius,</p>
 <p n="20">quod, cum victus erit, mecum certasse feretur.</p>
<milestone ed="P" unit="para"/> <p>Atque ego, si virtus in me dubitabilis esset,</p>
 <p>nobilitate potens essem, Telamone creatus,</p>
 <p>moenia qui forti Troiana sub Hercule cepit</p>
 <p>litoraque intravit Pagasaea Colcha carina.</p>
 <p n="25">Aeacus huic pater est, qui iura silentibus illic</p>
 <p>reddit, ubi Aeoliden saxum grave Sisyphon urget.</p>
 <p>Aeacon agnoscit summus prolemque fatetur</p>
 <p>Iuppiter esse suam: sic a Iove tertius Aiax.</p>
 <p>Nec tamen haec series in causam prosit, Achivi,</p>
 <p n="30">si mihi cum magno non est communis Achille:</p>
 <p>frater erat, fraterna peto! Quid sanguine cretus</p>
 <p>Sisyphio furtisque et fraude simillimus illi</p>
 <p>inseris Aeacidis alienae nomina gentis?</p>
<milestone ed="P" unit="para"/> <p>An quod in arma prior nulloque sub indice veni,</p>
 <p n="35">arma neganda mihi, potiorque videbitur ille,</p>
 <p>ultima qui cepit detrectavitque furore</p>
 <p>militiam ficto, donec sollertior isto</p>
 <p>et sibi inutilior timidi commenta retexit</p>
 <p>Naupliades animi vitataque traxit ad arma?</p>
 <p n="40">Optima num sumat, quia sumere noluit ulla:</p>
 <p>nos inhonorati et donis patruelibus orbi,</p>
 <p>obtulimus quia nos ad prima pericula, simus?</p>
<milestone ed="P" unit="para"/> <p>Atque utinam aut verus furor ille, aut creditus esset,</p>
 <p>nec comes hic Phrygias umquam venisset ad arces</p>
 <p n="45">hortator scelerum. Non te, Poeantia proles,</p>
 <p>expositum Lemnos nostro cum crimine haberet!</p>
 <p>Qui nunc, ut memorant, silvestribus abditus antris</p>
 <p>saxa moves gemitu Laertiadaeque precaris</p>
 <p>quae meruit: quae, si di sunt, non vana precaris!</p>
 <p n="50">Et nunc ille eadem nobis iuratus in arma,</p>
 <p>heu! pars una ducum, quo successore sagittae</p>
 <p>Herculis utuntur, fractus morboque fameque</p>
 <p>velaturque aliturque avibus, volucresque petendo</p>
 <p>debita Troianis exercet spicula fatis.</p>
 <p n="55">Ille tamen vivit, quia non comitavit Ulixen;</p>
 <p>mallet et infelix Palamedes esse relictus:</p>
 <p>viveret aut certe letum sine crimine haberet!</p>
 <p>Quem male convicti nimium memor iste furoris</p>
 <p>prodere rem Danaam finxit fictumque probavit</p>
 <p n="60">crimen et ostendit, quod iam praefoderat, aurum.</p>
 <p>Ergo aut exsilio vires subduxit Achivis,</p>
 <p>aut nece: sic pugnat, sic est metuendus Ulixes.</p>
<milestone ed="P" unit="para"/> <p>Qui licet eloquio fidum quoque Nestora vincat,</p>
 <p>haud tamen efficiet, desertum ut Nestora crimen</p>
 <p n="65">esse rear nullum. Qui cum imploraret Ulixem</p>
 <p>vulnere tardus equi fessusque senilibus annis,</p>
 <p>proditus a socio est. Non haec mihi crimina fingi</p>
 <p>scit bene Tydides, qui nomine saepe vocatum</p>
 <p>corripuit trepidoque fugam exprobravit amico.</p>
 <p n="70">Adspiciunt oculis superi mortalia iustis!</p>
 <p>En eget auxilio, qui non tulit, utque reliquit,</p>
 <p>sic linquendus erat: legem sibi dixerat ipse.</p>
 <p>Conclamat socios: adsum videoque trementem</p>
 <p>pallentemque metu et metuentem morte futura;</p>
 <p n="75">opposui molem clipei texique iacentem</p>
 <p>servavique animam (minimum est hic laudis) inertem.</p>
 <p>Si perstas certare, locum redeamus in illum:</p>
 <p>redde hostem vulnusque tuum solitumque timorem</p>
 <p>post clipeumque late et mecum contende sub illo!</p>
 <p n="80">At postquam eripui, cui standi vulnera vires</p>
 <p>non dederant, nullo tardatus vulnere fugit.</p>
 <p>Hector adest secumque deos in proelia ducit,</p>
 <p>quaque ruit, non tu tantum terreris, Ulixe,</p>
 <p>sed fortes etiam: tantum trahit ille timoris.</p>
 <p n="85">Hunc ego sanguineae successu caedis ovantem</p>
 <p>eminus ingenti resupinum pondere fudi,</p>
 <p>hunc ego poscentem, cum quo concurreret, unus</p>
 <p>sustinui, sortemque meam vovistis, Achivi,</p>
 <p>et vestrae valuere preces! Si quaeritis huius</p>
 <p n="90">fortunam pugnae, non sum superatus ab illo.</p>
 <p>Ecce ferunt Troes ferrumque ignesque Iovemque</p>
 <p>in Danaas classes: ubi nunc facundus Ulixes?</p>
 <p>Nempe ego mille meo protexi pectore puppes,</p>
 <p>spem vestri reditus: date pro tot navibus arma!</p>
 <p n="95">Quod si vera licet mihi dicere, quaeritur istis,</p>
 <p>quam mihi, maior honos, coniunctaque gloria nostra est,</p>
 <p>atque Aiax armis, non Aiaci arma petuntur.</p>
<milestone n="98" unit="card"/>
<milestone ed="P" unit="para"/> <p>Conferat his Ithacus Rhesum imbellemque Dolona</p>
 <p>Priamidenque Helenum rapta cum Pallade captum:</p>
 <p n="100">luce nihil gestum est, nihil est Diomede remoto.</p>
 <p>Si semel ista datis meritis tam vilibus arma,</p>
 <p>dividite, et pars sit maior Diomedis in illis!</p>
 <p>Quo tamen haec Ithaco, qui clam, qui semper inermis</p>
 <p>rem gerit et furtis incautum decipit hostem?</p>
 <p n="105">Ipse nitor galeae claro radiantis ab auro</p>
 <p>insidias prodet manifestabitque latentem.</p>
 <p>Sed neque Dulichius sub Achillis casside vertex</p>
 <p>pondera tanta feret, nec non onerosa gravisque</p>
 <p>Pelias hasta potest imbellibus esse lacertis,</p>
 <p n="110">nec clipeus vasti concretus imagine mundi</p>
 <p>conveniet timidae nataeque ad furta sinistrae:</p>
 <p>debilitaturum quid te petis, Improbe, munus?</p>
 <p>Quod tibi si populi donaverit error Achivi,</p>
 <p>cur spolieris, erit, non cur metuaris ab hoste,</p>
 <p n="115">et fuga, qua sola cunctos, timidissime, vincis,</p>
 <p>tarda futura tibi est gestamina tanta trahenti.</p>
 <p>Adde quod iste tuus, tam raro proelia passus,</p>
 <p>integer est clipeus: nostro, qui tela ferendo</p>
 <p>mille patet plagis, novus est successor habendus.</p>
<milestone ed="P" unit="para"/> <p n="120">Denique (quid verbis opus est?) spectemur agendo!</p>
 <p>Arma viri fortis medios mittantur in hostes:</p>
 <p>inde iubete peti et referentem ornate relatis?</p>
<milestone ed="P" unit="para"/> <p>Finierat Telamone satus vulgique secutum</p>
 <p>ultima murmur erat, donec Laertius heros</p>
 <p n="125">adstitit atque oculos paulum tellure moratos</p>
 <p>sustulit ad proceres exspectatoque resolvit</p>
 <p>ora sono; neque abest facundis gratia dictis.</p>
<milestone ed="P" unit="para"/> <p>Si mea cum vestris valuissent vota, Pelasgi,</p>
 <p>non foret ambiguus tanti certaminis heres,</p>
 <p n="130">tuque tuis armis, nos te poteremur, Achille.</p>
 <p>Quem quoniam non aequa mihi vobisque negarunt</p>
 <p>fata (manuque simul veluti lacrimantia tersit</p>
 <p>lumina), quis magno melius succedit Achilli,</p>
 <p>quam per quem magnus Danais successit Achilles?</p>
 <p n="135">Huic modo ne prosit, quod, uti est, hebes esse videtur,</p>
 <p>neve mihi noceat, quod vobis semper, Achivi,</p>
 <p>profuit ingenium, meaque haec facundia, siqua est,</p>
 <p>quae nunc pro domino, pro vobis saepe locuta est,</p>
 <p>invidia careat, bona nec sua quisque recuset.</p>
<milestone ed="P" unit="para"/> <p n="140">Nam genus et proavos et quae non fecimus ipsi,</p>
 <p>vix ea nostra voco; sed enim quia rettulit Aiax</p>
 <p>esse Iovis pronepos, nostri quoque sanguinis auctor</p>
 <p>Iuppiter est, totidemque gradus distamus ab illo.</p>
 <p>Nam mihi Laertes pater est, Arcesius illi,</p>
 <p n="145">Iuppiter huic, neque in his quisquam damnatus et exsul.</p>
 <p>Est quoque per matrem Cyllenius addita nobis</p>
 <p>altera nobilitas: deus est in utroque parente.</p>
 <p>Sed neque materno quod sum generosior ortu,</p>
 <p>nec mihi quod pater est fraterni sanguinis insons,</p>
 <p n="150">proposita arma peto: meritis expendite causam,</p>
 <p>dummodo, quod fratres Telamon Peleusque fuerunt,</p>
 <p>Aiacis meritum non sit nec sanguinis ordo,</p>
 <p>sed virtutis honor spoliis quaeratur in istis!</p>
 <p>Aut si proximitas primusque requiritur heres,</p>
 <p n="155">est genitor Peleus, est Pyrrhus filius illi.</p>
 <p>Quis locus Aiaci? Phthiam haec Scyrumve ferantur!</p>
 <p>Nec minus est isto Teucer patruelis Achilli:</p>
 <p>num petit ille tamen? num si petat, auferat illa?</p>
<milestone ed="P" unit="para"/> <p>Ergo operum quoniam nudum certamen habetur:</p>
 <p n="160">plura quidem feci, quam quae comprendere dictis</p>
 <p>in promptu mihi sit; rerum tamen ordine ducar.</p>
<milestone ed="P" unit="para"/> <p>Praescia venturi genetrix Nereia leti</p>
 <p>dissimulat cultu natum, et deceperat omnes,</p>
 <p>in quibus Aiacem, sumptae fallacia vestis.</p>
 <p n="165">Arma ego femineis animum motura virilem</p>
 <p>mercibus inserui, neque adhuc proiecerat heros</p>
 <p>virgineos habitus, cum parmam hastamque tenenti</p>
 <p>nate dea, dixi tibi se peritura reservant</p>
 <p>Pergama! quid dubitas ingentem evertere Troiam?</p>
 <p n="170">iniecique manum fortemque ad fortia misi.</p>
<milestone ed="P" unit="para"/> <p>Ergo opera illius mea sunt: ego Telephon hasta</p>
 <p>pugnantem domui, victum orantemque refeci;</p>
 <p>quod Thebae cecidere, meum est, me credite Lesbon,</p>
 <p>me Tenedon Chrysenque et Cillan, Apollinis urbes,</p>
 <p n="175">et Scyrum cepisse, mea concussa putate</p>
 <p>procubuisse solo Lyrnesia moenia dextra,</p>
 <p>utque alias taceam, qui saevum perdere posset</p>
 <p>Hectora, nempe dedi: per me iacet inclitus Hector.</p>
 <p>Illis haec armis, quibus est inventus Achilles,</p>
 <p n="180">arma peto: vivo dederam, post fata reposco. </p>
<milestone ed="P" unit="para"/> <p>Ut dolor unius Danaos pervenit ad omnes</p>
 <p>Aulidaque Euboicam complerunt mille carinae,</p>
 <p>exspectata diu, nulla aut contraria classi</p>
 <p>flamina erant, duraeque iubent Agamemnona sortes</p>
 <p n="185">inmeritam saevae natam mactare Dianae.</p>
 <p>Denegat hoc genitor divisque irascitur ipsis</p>
 <p>atque in rege tamen pater est. Ego mite parentis</p>
 <p>ingenium verbis ad publica commoda verti.</p>
 <p>Nunc equidem (fateor, fassoque ignoscat Atrides!)</p>
 <p n="190">difficilem tenui sub iniquo iudice causam.</p>
 <p>Hunc tamen utilitas populi fraterque datique</p>
 <p>summa movet sceptri, laudem ut cum sanguine penset.</p>
 <p>Mittor et ad matrem, quae non hortanda, sed astu</p>
 <p>decipienda fuit: quo si Telamonius isset,</p>
 <p n="195">orba suis essent etiamnum lintea ventis.</p>
 <p>Mittor et Iliacas audax orator ad arces,</p>
 <p>visaque et intrata est altae mihi curia Troiae</p>
 <p>(plenaque adhuc erat illa viris), interritus egi,</p>
 <p>quam mihi mandarat communis Graecia causam,</p>
 <p n="200">accusoque Parim praedamque Helenamque reposco</p>
 <p>et moveo Priamum Priamoque Antenora iunctum.</p>
 <p>At Paris et fratres et qui rapuere sub illo,</p>
 <p>ni tenuere manus (scis hoc, Menelae) nefandas,</p>
 <p>primaque lux nostri tecum fuit illa pericli.</p>
<milestone n="205" unit="card"/>
<milestone ed="P" unit="para"/> <p n="205">Longa referre mora est, quae consilioque manuque</p>
 <p>utiliter feci spatiosi tempore belli.</p>
 <p>Post acies primas urbis se moenibus hostes</p>
 <p>continuere diu, nec aperti copia Martis</p>
 <p>ulla fuit: decimo demum pugnavimus anno.</p>
 <p n="210">Quid facis interea, qui nil nisi proelia, nosti?</p>
 <p>Quis tuus usus erat? Nam si mea facta requiris,</p>
 <p>hostibus insidior, fossas munimine cingo,</p>
 <p>consolor socios, ut longi taedia belli</p>
 <p>mente ferant placida, doceo, quo simus alendi</p>
 <p n="215">armandique modo, mittor, quo postulat usus.</p>
<milestone ed="P" unit="para"/> <p>Ecce Iovis monitu, deceptus imagine somni,</p>
 <p>rex iubet incepti curam dimittere belli.</p>
 <p>Ille potest auctore suam defendere vocem:</p>
 <p>non sinat hoc Aiax delendaque Pergama poscat,</p>
 <p n="220">quodque potest, pugnet! Cur non remoratur ituros?</p>
 <p>Cur non arma capit? det, quod vaga turba sequatur!</p>
 <p>Non erat hoc nimium numquam nisi magna loquenti.</p>
 <p>Quid quod et ipse fugit? Vidi, puduitque videre,</p>
 <p>cum tu terga dares inhonestaque vela parares.</p>
 <p n="225">Nec mora, quid facitis? quae vos dementia dixi</p>
 <p>concitat, o socii? captam dimittite Troiam!</p>
 <p>Quidve domum fertis decimo, nisi dedecus, anno?</p>
 <p>Talibus atque aliis, in quae dolor ipse disertum</p>
 <p>fecerat, aversos profuga de classe reduxi.</p>
 <p n="230">Convocat Atrides socios terrore paventes;</p>
 <p>nec Telamoniades etiam nunc hiscere quicquam</p>
 <p>audet, at ausus erat reges incessere dictis</p>
 <p>Thersites etiam, per me haud impune protervus!</p>
 <p>Erigor et trepidos cives exhortor in hostem</p>
 <p n="235">amissamque mea virtutem voce reposco.</p>
 <p>Tempore ab hoc, quodcumque potest fecisse videri</p>
 <p>fortiter iste, meum est, qui dantem terga retraxi.</p>
<milestone ed="P" unit="para"/> <p>Denique de Danais quis te laudatve petitve?</p>
 <p>At sua Tydides mecum communicat acta,</p>
 <p n="240">me probat et socio semper confidit Ulixe.</p>
 <p>Est aliquid, de tot Graiorum milibus unum</p>
 <p>a Diomede legi (nec me sors ire iubebat !),</p>
 <p>si tamen et spreto noctisque hostisque periclo</p>
 <p>ausum eadem, quae nos, Phrygia de gente Dolona</p>
 <p n="245">interimo, non ante tamen, quam cuncta coegi</p>
 <p>prodere, et edidici, quid perfida Troia pararet.</p>
 <p>Omnia cognoram, nec, quod specularer, habebam,</p>
 <p>et iam promissa poteram cum laude reverti.</p>
 <p>Haud contentus eo petii tentoria Rhesi</p>
 <p n="250">inque suis ipsum castris comitesque peremi</p>
 <p>atque ita captivo victor votisque potitus</p>
 <p>ingredior curru laetos imitante triumphos;</p>
 <p>cuius equos pretium pro nocte poposcerat hostis,</p>
 <p>arma negate mihi, fueritque benignior Aiax!</p>
<milestone ed="P" unit="para"/> <p n="255">Quid Lycii referam Sarpedonis agmina ferro</p>
 <p>devastata meo? Cum multo sanguine fudi</p>
 <p>Coeranon Iphitiden et Alastoraque Chromiumque</p>
 <p>Alcandrumque Haliumque Noemonaque Prytanimque,</p>
 <p>exitioque dedi cum Chersidamante Thoona</p>
 <p n="260">et Charopem fatisque inmitibus Ennomon actum</p>
 <p>quique minus celebres nostra sub moenibus urbis</p>
 <p>procubuere manu. Sunt et mihi vulnera, cives,</p>
 <p>ipso pulchra loco; nec vanis credite verbis:</p>
 <p>adspicite en! vestemque manu deduxit et haec sunt</p>
 <p n="265">pectora semper ait vestris exercita rebus.</p>
 <p>At nil impendit per tot Telamonius annos</p>
 <p>sanguinis in socios et habet sine vulnere corpus!</p>
<milestone ed="P" unit="para"/> <p>Quid tamen hoc refert, si se pro classe Pelasga</p>
 <p>arma tulisse refert contra Troasque Iovemque?</p>
 <p n="270">Confiteorque, tulit (neque enim benefacta maligne</p>
 <p>detractare meum est), sed ne communia solus</p>
 <p>occupet atque aliquem vobis quoque reddat honorem,</p>
 <p>reppulit Actorides sub imagine tutus Achillis</p>
 <p>Troas ab arsuris cum defensore carinis.</p>
 <p n="275">Ausum etiam Hectoreis solum concurrere telis</p>
 <p>se putat, oblitus regisque ducumque meique,</p>
 <p>nonus in officio et praelatus munere sortis.</p>
 <p>Sed tamen eventus vestrae, fortissime, pugnae</p>
 <p>quis fuit? Hector abit violatus vulnere nullo!</p>
<milestone ed="P" unit="para"/> <p n="280">Me miserum, quanto cogor meminisse dolore</p>
 <p>temporis illius, quo Graium murus, Achilles</p>
 <p>procubuit! Nec me lacrimae luctusque timorque</p>
 <p>tardarunt, quin corpus humo sublime referrem.</p>
 <p>His umeris, his, inquam, umeris ego corpus Achillis.</p>
 <p n="285">et simul arma tuli, quae nunc quoque ferre laboro!</p>
 <p>Sunt mihi, quae valeant in talia pondera, vires,</p>
 <p>est animus certe vestros sensurus honores.</p>
 <p>Scilicet idcirco pro nato caerula mater</p>
 <p>ambitiosa suo fuit, ut caelestia dona,</p>
 <p n="290">artis opus tantae, rudis et sine pectore miles</p>
 <p>indueret? neque enim clipei caelamina novit,</p>
 <p>Oceanum et terras cumque alto sidera caelo</p>
 <p>Pleiadasque hyadasque inmunemque aequoris arcton</p>
 <p>diversasque urbes nitidumque Orionis ensem:</p>
 <p n="295">postulat, ut capiat, quae non intelligit, arma!</p>
<milestone ed="P" unit="para"/> <p>Quid quod me duri fugientem munera belli</p>
 <p>arguit incepto serum accessisse labori,</p>
 <p>nec se magnanimo maledicere sentit Achilli?</p>
 <p>Si simulasse vocas crimen, simulavimus ambo;</p>
 <p n="300">si mora pro culpa est, ego sum maturior illo.</p>
 <p>Me pia detinuit coniunx, pia mater Achillem,</p>
 <p>primaque sunt illis data tempora, cetera vobis.</p>
 <p>Haud timeo, si iam nequeam defendere, crimen</p>
 <p>cum tanto commune viro: deprensus Ulixis</p>
 <p n="305">ingenio tamen ille, at non Aiacis Ulixes!</p>
<milestone ed="P" unit="para"/> <p>Neve in me stolidae convicia fundere linguae</p>
 <p>admiremur eum, vobis quoque digna pudore</p>
 <p>obicit. An falso Palameden crimine turpe est</p>
 <p>accusasse mihi, vobis damnasse decorum?</p>
 <p n="310">Sed neque Naupliades facinus defendere tantum</p>
 <p>tamque patens valuit, nec vos audistis in illo</p>
 <p>crimina: vidistis, pretioque obiecta patebant.</p>
<milestone n="313" unit="card"/>
<milestone ed="P" unit="para"/> <p>Nec Poeantiaden quod habet Vulcania Lemnos,</p>
 <p>esse reus merui: factum defendite vestrum,</p>
 <p n="315">consensistis enim. Nec me suasisse negabo,</p>
 <p>ut se subtraheret bellique viaeque labori</p>
 <p>temptaretque feros requie finire dolores.</p>
 <p>Paruit et vivit! Non haec sententia tantum</p>
 <p>fida, sed et felix, cum sit satis esse fidelem.</p>
 <p n="320">Quem quoniam vates delenda ad Pergama poscunt,</p>
 <p>ne mandate mihi: melius Telamonius ibit</p>
 <p>eloquioque virum morbis iraque furentem</p>
 <p>molliet aut aliqua producet callidus arte.</p>
 <p>Ante retro Simois fluet et sine frondibus Ide</p>
 <p n="325">stabit et auxilium promittet Achaia Troiae,</p>
 <p>quam, cessante meo pro vestris pectore rebus,</p>
 <p>Aiacis stolidi Danais sollertia prosit!</p>
 <p>Sis licet infestus sociis regique mihique,</p>
 <p>dure Philoctete, licet exsecrere meumque</p>
 <p n="330">devoveas sine fine caput cupiasque dolenti</p>
 <p>me tibi forte dari nostrumque haurire cruorem,</p>
 <p>utque tui mihi, sic fiat tibi copia nostri:</p>
 <p>te tamen adgrediar mecumque reducere nitar,</p>
 <p>tamque tuis potiar (faveat Fortuna!) sagittis,</p>
 <p n="335">quam sum Dardanio, quem cepi, vate potitus,</p>
 <p>quam responsa deum Troianaque fata retexi,</p>
 <p>quam rapui Phrygiae signum penetrale Minervae</p>
 <p>hostibus e mediis. Et se mihi comparat Aiax?</p>
<milestone ed="P" unit="para"/> <p>Nempe capi Troiam prohibebant fata sine illo:</p>
 <p n="340">fortis ubi est Aiax? Ubi sunt ingentia magni</p>
 <p>verba viri? Cur hic metuis? cur audet Ulixes</p>
 <p>ire per excubias et se committere nocti</p>
 <p>perque feros enses non tantum moenia Troum,</p>
 <p>verum etiam summas arces intrare suaque</p>
 <p n="345">eripere aede deam raptamque adferre per hostes?</p>
 <p>Quae nisi fecissem, frustra Telamone creatus</p>
 <p>gestasset laeva taurorum tergora septem.</p>
 <p>Illa nocte mihi Troiae victoria parta est,</p>
 <p>Pergama tunc vici, cum vinci posse coegi!</p>
<milestone ed="P" unit="para"/> <p n="350">Desine Tydiden vultuque et murmure nobis</p>
 <p>ostentare meum: pars est sua laudis in illo.</p>
 <p>Nec tu, cum socia clipeum pro classe tenebas,</p>
 <p>solus eras: tibi turba comes, mihi contigit unus.</p>
 <p>Qui nisi pugnacem sciret sapiente minorem</p>
 <p n="355">esse nec indomitae deberi praemia dextrae,</p>
 <p>ipse quoque haec peteret, peteret moderatior Aiax</p>
 <p>Eurypylusque ferox claroque Andraemone natus,</p>
 <p>nec minus Idomeneus patriaque creatus eadem</p>
 <p>Meriones, peteret maioris frater Atridae:</p>
 <p n="360">quippe manu fortes nec sunt tibi Marte secundi,</p>
 <p>consiliis cessere meis. Tibi dextera bello</p>
 <p>utilis: ingenium est, quod eget moderamine nostro;</p>
 <p>tu vires sine mente geris, mihi cura futuri;</p>
 <p>tu pugnare potes, pugnandi tempora mecum</p>
 <p n="365">eligit Atrides; tu tantum corpore prodes,</p>
 <p>nos animo; quantoque ratem qui temperat, anteit</p>
 <p>remigis officium, quanto dux milite maior,</p>
 <p>tantum ego te supero; nec non in corpore nostro</p>
 <p>pectora sunt potiora manu: vigor omnis in illis.</p>
<milestone ed="P" unit="para"/> <p n="370">At vos, o proceres, vigili date praemia vestro,</p>
 <p>proque tot annorum cura, quibus anxius egi,</p>
 <p>hunc titulum meritis pensandum reddite nostris.</p>
 <p>Iam labor in fine est: obstantia fata removi</p>
 <p>altaque posse capi faciendo Pergama cepi.</p>
 <p n="375">Per spes nunc socias casuraque moenia Troum</p>
 <p>perque deos oro, quos hosti nuper ademi,</p>
 <p>per siquid superest, quod sit sapienter agendum,</p>
 <p>siquid adhuc audax ex praecipitique petendum est,</p>
 <p>si Troiae fatis aliquid restare putatis,</p>
 <p n="380">este mei memores! Aut si mihi non datis arma,</p>
 <p>huic date!  et ostendit signum fatale Minervae.</p>
<milestone ed="P" unit="para"/> <p>Mota manus procerum est, et quid facundia posset,</p>
 <p>re patuit, fortisque viri tulit arma disertus.</p>
 <p>Hectora qui solus, qui ferrum ignesque Iovemque</p>
 <p n="385">sustinuit totiens, unam non sustinet iram,</p>
 <p>invictumque virum vicit dolor: arripit ensem</p>
 <p>et meus hic certe est! an et hunc sibi poscit Ulixes?</p>
 <p>Hoc ait utendum est in me mihi, quique cruore</p>
 <p>saepe Phrygum maduit, domini nunc caede madebit,</p>
 <p n="390">ne quisquam Aiacem possit superare nisi Aiax.</p>
<milestone ed="P" unit="para"/> <p>Dixit et in pectus tum demum vulnera passum,</p>
 <p>qua patuit ferro, letalem condidit ensem.</p>
 <p>Nec valuere manus infixum educere telum:</p>
 <p>expulit ipse cruor, rubefactaque sanguine tellus</p>
 <p n="395">purpureum viridi genuit de caespite florem,</p>
 <p>qui prius Oebalio fuerat de vulnere natus;</p>
 <p>littera communis mediis pueroque viroque</p>
 <p>incripta est foliis, haec nominis, illa querellae.</p>
<milestone n="399" unit="card"/>
<milestone ed="Magnus" n="Hecuba." unit="tale"/>
<milestone ed="P" unit="para"/> <p>Victor ad Hypsipyles patriam clarique Thoantis</p>
 <p n="400">et veterum terras infames caede virorum</p>
 <p>vela dat, ut referat Tirynthia tela, sagittas.</p>
 <p>Quae postquam ad Graios, domino comitante, revexit,</p>
 <p>imposita estque fero tandem manus ultima bello,</p>
 <p>Troia simul Priamusque cadunt! Priameia coniunx</p>
 <p n="405">perdidit infelix hominis post omnia formam</p>
 <p>externasque novo latratu terruit auras,</p>
 <p>longus in angustum qua clauditur Hellespontus.</p>
<milestone ed="P" unit="para"/> <p>Ilion ardebat, neque adhuc consederat ignis,</p>
 <p>exiguumque senis Priami Iovis ara cruorem</p>
 <p n="410">combiberat tracta atque comis antistita Phoebi</p>
 <p>non profecturas tendebat ad aethera palmas.</p>
 <p>Dardanidas matres patriorum signa deorum,</p>
 <p>dum licet, amplexas succensaque templa tenentes</p>
 <p>invidiosa trahunt victores praemia Grai.</p>
 <p n="415">Mittitur Astyanax illis de turribus, unde</p>
 <p>pugnantem pro se proavitaque regna tuentem</p>
 <p>saepe videre patrem monstratum a matre solebat.</p>
<milestone ed="P" unit="para"/> <p>Iamque viam suadet boreas, flatuque secundo</p>
 <p>carbasa mota sonant, iubet uti navita ventis.</p>
 <p n="420">Troia, vale! rapimur clamant, dant oscula terrae</p>
 <p>Troades et patriae fumantia tecta relinquunt.</p>
 <p>Ultima conscendit classem (miserabile visu!)</p>
 <p>in mediis Hecube natorum inventa sepulcris:</p>
 <p>prensantem tumulos atque ossibus oscula dantem</p>
 <p n="425">Dulichiae traxere manus, tamen unius hausit</p>
 <p>inque sinu cineres secum tulit Hectoris haustos;</p>
 <p>Hectoris in tumulo canum de vertice crinem,</p>
 <p>inferias inopes, crinem lacrimasque reliquit.</p>
<milestone ed="P" unit="para"/> <p>Est, ubi Troia fuit, Phrygiae contraria tellus,</p>
 <p n="430">Bistoniis habitata viris: Polymestoris illic</p>
 <p>regia dives erat, cui te commisit alendum</p>
 <p>clam, Polydore, pater Phrygiisque removit ab armis,</p>
 <p>consilium sapiens, sceleris nisi praemia magnas</p>
 <p>adiecisset opes, animi inritamen avari.</p>
 <p n="435">Ut cecidit fortuna Phrygum, capit impius ensem</p>
 <p>rex Thracum iuguloque sui demisit alumni</p>
 <p>et, tamquam tolli cum corpore crimina possent,</p>
 <p>exanimem scopulo subiectas misit in undas.</p>
<milestone ed="P" unit="para"/> <p>Litore Threicio classem religarat Atrides,</p>
 <p n="440">dum mare pacatum, dum ventus amicior esset.</p>
 <p>Hic subito, quantus cum viveret esse solebat,</p>
 <p>exit humo late rupta similisque minanti</p>
 <p>temporis illius vultum referebat Achilles,</p>
 <p>quo ferus iniustum petiit Agamemnona ferro,</p>
 <p n="445">inmemores que mei disceditis inquit Achivi,</p>
 <p>obrutaque est mecum virtutis gratia nostrae?</p>
 <p>Ne facite! utque meum non sit sine honore sepulcrum,</p>
 <p>placet Achilleos mactata Polyxena manes!</p>
<milestone ed="P" unit="para"/> <p>Dixit, et inmiti sociis parentibus umbrae,</p>
 <p n="450">rapta sinu matris, quam iam prope sola fovebat,</p>
 <p>fortis et infelix et plus quam femina virgo</p>
 <p>ducitur ad tumulum diroque fit hostia busto.</p>
 <p>Quae memor ipsa sui, postquam crudelibus aris</p>
 <p>admota est sensitque sibi fera sacra parari,</p>
 <p n="455">utque Neoptolemum stantem ferrumque tenentem</p>
 <p>utque suo vidit figentem lumina vultu,</p>
 <p>utere iamdudum generoso sanguine! dixit,</p>
 <p>nulla mora est: aut tu iugulo vel pectore telum</p>
 <p>conde meo! (iugulumque simul pectusque retexit)</p>
 <p n="460">scilicet haud ulli servire Polyxena vellem!</p>
 <p>haud per tale sacrum numen placabitis ullum!</p>
 <p>Mors tantum vellem matrem mea fallere posset!</p>
 <p>Mater obest minuitque necis mihi gaudia, quamvis</p>
 <p>non mea mors illi, verum sua vita gemenda est.</p>
 <p n="465">Vos modo, ne Stygios adeam non libera manes,</p>
 <p>ite procul, si iusta peto, tactuque viriles</p>
 <p>virgineo removete manus! Acceptior illi,</p>
 <p>quisquis is est, quem caede mea placare paratis,</p>
 <p>liber erit sanguis. Siquos tamen ultima nostri</p>
 <p n="470">verba movent oris (Priami vos filia regis,</p>
 <p>nunc captiva rogat), genetrici corpus inemptum</p>
 <p>reddite, neve auro redimat ius triste sepulcri,</p>
 <p>sed lacrimis! Tunc, cum poterat, redimebat et auro.</p>
<milestone ed="P" unit="para"/> <p>Dixerat, at populus lacrimas, quas illa tenebat,</p>
 <p n="475">non tenet; ipse etiam flens invitusque sacerdos</p>
 <p>praebita coniecto rupit praecordia ferro.</p>
 <p>Illa super terram defecto poplite labens</p>
 <p>pertulit intrepidos ad fata novissima vultus.</p>
 <p>Tunc quoque cura fuit partes velare tegendas,</p>
 <p n="480">cum caderet, castique decus servare pudoris.</p>
 <p>Troades excipiunt deploratosque recensent</p>
 <p>Priamidas et quid dederit domus una cruoris,</p>
 <p>teque gemunt, virgo, teque, o modo regia coniunx,</p>
 <p>regia dicta parens, Asiae florentis imago,</p>
 <p n="485">nunc etiam praedae mala sors, quam victor Ulixes</p>
 <p>esse suam nollet, nisi quod tamen Hectora partu</p>
 <p>edideras: dominum matri vix repperit Hector!</p>
 <p>Quae corpus complexa animae tam fortis inane,</p>
 <p>quas totiens patriae dederat natisque viroque,</p>
 <p n="490">huic quoque dat lacrimas lacrimas in vulnera fundit</p>
 <p>osculaque ore tegit consuetaque pectora plangit</p>
 <p>canitiemque suam concreto in sanguine verrens</p>
 <p>plura quidem, sed et haec laniato pectore dixit:</p>
<milestone n="494" unit="card"/>
<milestone ed="P" unit="para"/> <p>Nata, tuae (quid enim superest?) dolor ultime matris,</p>
 <p n="495">nata, iaces, videoque tuum, mea vulnera, pectus,</p>
 <p>et ne perdiderim quemquam sine caede meorum,</p>
 <p>tu quoque vulnus habes! At te, quia femina, rebar</p>
 <p>a ferro tutam: cecidisti et femina ferro,</p>
 <p>totque tuos idem fratres, te perdidit idem,</p>
 <p n="500">exitium Troiae nostrique orbator, Achilles.</p>
 <p>At postquam cecidit Paridis Phoebique sagittis,</p>
 <p>nunc certe, dixi, non est metuendus Achilles!rsquo;</p>
 <p>Nunc quoque mi metuendus erat: cinis ipse sepulti</p>
 <p>in genus hoc saevit, tumulo quoque sensimus hostem.</p>
 <p n="505">Aeacidae fecunda fui! Iacet Ilion ingens,</p>
 <p>eventuque gravi finita est publica clades, </p>
 <p>sed finita tamen; soli mihi Pergama restant,</p>
 <p>in cursuque meus dolor est: modo maxima rerum,</p>
 <p>tot generis natisque potens nuribusque viroque,</p>
 <p n="510">nunc trahor exul, inops, tumulis avulsa meorum,</p>
 <p>Penelopae munus; quae me data pensa trahentem</p>
 <p>matribus ostendens Ithacis haec Hectoris illa est</p>
 <p>clara parens, haec est dicet Priameia coniunx!</p>
 <p>Postque tot amissos tu nunc, quae sola levabas</p>
 <p n="515">maternos luctus, hostilia busta piasti!</p>
 <p>Inferias hosti peperi! Quo ferrea resto?</p>
 <p>Quidve moror? Quo me servas, annosa senectus?</p>
 <p>Quo, di crudeles, nisi uti nova funera cernam,</p>
 <p>vivacem differtis anum? Quis posse putaret</p>
 <p n="520">felicem Priamum post diruta Pergama dici?</p>
 <p>Felix morte sua est, nec te, mea nata, peremptam</p>
 <p>adspicit et vitam pariter regnumque reliquit.</p>
 <p>At, puto, funeribus dotabere, regia virgo,</p>
 <p>condeturque tuum monumentis corpus avitis.</p>
 <p n="525">Non haec est fortuna domus: tibi munera matris</p>
 <p>contingent fletus peregrinaeque haustus harenae!</p>
 <p>Omnia perdidimus: superest, cur vivere tempus</p>
 <p>in breve sustineam, proles gratissima matri,</p>
 <p>nunc solus, quondam minimus de stirpe virili,</p>
 <p n="530">has datus Ismario regi Polydorus in oras.</p>
 <p>Quid moror interea crudelia vulnera lymphis</p>
 <p>abluere et sparsos inmiti sanguine vultus?</p>
<milestone ed="P" unit="para"/> <p>Dixit et ad litus passu processit anili,</p>
 <p>albentes lacerata comas. Date, Troades, urnam</p>
 <p n="535">dixerat infelix, liquidas hauriret ut undas:</p>
 <p>adspicit eiectum Polydori in litore corpus</p>
 <p>factaque Threiciis ingentia vulnera telis!</p>
 <p>Troades exclamant: obmutuit illa dolore,</p>
 <p>et pariter vocem lacrimasque introrsus obortas</p>
 <p n="540">devorat ipse dolor, duroque simillima saxo</p>
 <p>torpet et adversa figit modo lumina terra,</p>
 <p>interdum torvos sustollit ad aethera vultus,</p>
 <p>nunc positi spectat vultum, nunc vulnera nati</p>
 <p>vulnera praecipue, seque armat et instruit iram.</p>
<milestone ed="P" unit="para"/> <p n="545">Qua simul exarsit, tamquam regina maneret,</p>
 <p>ulcisci statuit poenaeque in imagine tota est,</p>
 <p>utque furit catulo lactente orbata leaena</p>
 <p>signaque nacta pedum sequitur, quem non videt, hostem,</p>
 <p>sic Hecube, postquam cum luctu miscuit iram,</p>
 <p n="550">non oblita animorum, annorum oblita suorum,</p>
 <p>vadit ad artificem dirae, Polymestora, caedis</p>
 <p>conloquiumque petit: nam se monstrare relictum</p>
 <p>velle latens illi, quod nato redderet, aurum.</p>
<milestone ed="P" unit="para"/> <p>Credidit Odrysius praedaeque adsuetus amore</p>
 <p n="555">in secreta venit. Tum blando callidus ore</p>
 <p>tolle moras, Hecube, dixit, da munera nato!</p>
 <p>Omne fore illius quod das, quod et ante dedisti,</p>
 <p>per superos iuro. Spectat truculenta loquentem</p>
 <p>falsaque iurantem tumidaque exaestuat ira</p>
 <p n="560">atque ita correpto captivarum agmina matrum</p>
 <p>invocat et digitos in perfida lumina condit</p>
 <p>expellitque genis oculos (facit ira nocentem)</p>
 <p>immergitque manus, foedataque sanguine sonti</p>
 <p>non lumen (neque enim superest), loca luminis haurit.</p>
<milestone ed="P" unit="para"/> <p n="565">Clade sui Thracum gens inritata tyranni</p>
 <p>Troada telorum lapidumque incessere iactu</p>
 <p>coepit. At haec missum rauco cum murmure saxum</p>
 <p>morsibus insequitur, rictuque in verba parato</p>
 <p>latravit, conata loqui: locus exstat et ex re</p>
 <p n="570">nomen habet, veterumque diu memor illa malorum</p>
 <p>tum quoque Sithonios ululavit maesta per agros.</p>
 <p>illius Troasque suos hostesque Pelasgos,</p>
 <p>illius fortuna deos quoque moverat omnes,</p>
 <p>sic omnes, ut et ipsa Iovis coniunxque sororque</p>
 <p n="575">eventus Hecubam meruisse negaverit illos.</p>
<milestone n="576" unit="card"/>
<milestone ed="Magnus" n="Memnon." unit="tale"/>
<milestone ed="P" unit="para"/> <p>Non vacat Aurorae, quamquam isdem faverat armis,</p>
 <p>cladibus et casu Troiaeque Hecubaeque moveri.</p>
 <p>Cura deam proprior luctusque domesticus angit</p>
 <p>Memnonis amissi, Phrygiis quem lutea campis</p>
 <p n="580">vidit Achillea pereuntem cuspide mater:</p>
 <p>vidit, et ille rubor, quo matutina rubescunt</p>
 <p>tempora, palluerat, latuitque in nubibus aether.</p>
 <p>At non impositos supremis ignibus artus</p>
 <p>sustinuit spectare parens, sed crine soluto,</p>
 <p n="585">sicut erat, magni genibus procumbere non est</p>
 <p>dedignata Iovis lacrimisque has addere voces:</p>
<milestone ed="P" unit="para"/> <p>Omnibus inferior, quas sustinet aureus aether</p>
 <p>(nam mihi sunt totum rarissima templa per orbem),</p>
 <p>diva tamen veni, non ut delubra diesque</p>
 <p n="590">des mihi sacrificos caliturasque ignibus aras.</p>
 <p>Si tamen adspicias, quantum tibi femina praestem,</p>
 <p>tum cum luce nova noctis confinia servo,</p>
 <p>praemia danda putes; sed non ea cura neque hic est</p>
 <p>nunc status Aurorae, meritos ut poscat honores:</p>
 <p n="595">Memnonis orba mei venio, qui fortia frustra</p>
 <p>pro patruo tulit arma suo primisque sub annis</p>
 <p>occidit a forti, sic vos voluistis, Achille.</p>
 <p>Da, precor, huic aliquem, solacia mortis, honorem,</p>
 <p>summe deum rector, maternaque vulnera leni.</p>
<milestone ed="P" unit="para"/> <p n="600">Iuppiter adnuerat, cum Memnonis arduus alto</p>
 <p>corruit igne rogus nigrique volumine fumi</p>
 <p>infecere diem (veluti cum flumina natas</p>
 <p>exhalant nebulas, nec sol admittitur infra);</p>
 <p>atra favilla volat glomerataque corpus in unum</p>
 <p n="605">densetur faciemque capit sumitque calorem</p>
 <p>atque animam ex igni (levitas sua praebuit alas),</p>
 <p>et primo similis volucri, mox vera volucris</p>
 <p>insonuit pennis: pariter sonuere sorores</p>
 <p>innumerae, quibus est eadem natalis origo,</p>
 <p n="610">terque rogum lustrant, et consonus exit in auras</p>
 <p>ter plangor: quarto seducunt castra volatu.</p>
 <p>Tam duo diversa populi de parte feroces</p>
 <p>bella gerunt rostrisque et aduncis unguibus iras</p>
 <p>exercent alasque adversaque pectora iactant</p>
 <p n="615">inferiaeque cadunt cineri cognata sepulto</p>
 <p>corpora seque viro forti meminere creatas.</p>
 <p>praepetibus subitis nomen facit auctor: ab illo</p>
 <p>Memnonides dictae, cum sol duodena peregit</p>
 <p>signa, parentali moriturae voce rebellant.</p>
<milestone ed="P" unit="para"/> <p n="620">Ergo aliis latrasse Dymantida flebile visum est:</p>
 <p>luctibus est Aurora suis intenta, piasque</p>
 <p>nunc quoque dat lacrimas et toto rorat in orbe.</p>
<milestone n="623" unit="card"/>
<milestone ed="Magnus" n="Aeneas apud Anium. Scylla." unit="tale"/>
 <p>Non tamen eversam Troiae cum moenibus esse</p>
 <p>spem quoque fata sinunt: sacra et, sacra altera, patrem</p>
 <p n="625">fert umeris, venerabile onus, Cythereius heros:</p>
 <p>de tantis opibus praedam pius eligit illam</p>
 <p>Ascaniumque suum profugaque per aequora classe</p>
 <p>fertur ab Antandro scelerataque limina Thracum</p>
 <p>et Polydoreo manantem sanguine terram</p>
 <p n="630">linquit et utilibus ventis aestuque secundo</p>
 <p>intrat Apollineam sociis comitantibus urbem.</p>
<milestone ed="P" unit="para"/> <p>Hunc Anius, quo rege homines, antistite Phoebus</p>
 <p>rite colebatur, temploque domoque recepit</p>
 <p>urbemque ostendit delubraque nota duasque</p>
 <p n="635">Latona quondam stirpes pariente retentas.</p>
 <p>Ture dato flammis vinoque in tura profuso</p>
 <p>caesarumque boum fibris de more crematis</p>
 <p>regia tecta petunt positisque tapetibus altis</p>
 <p>munera cum liquido capiunt Cerealia Baccho.</p>
<milestone ed="P" unit="para"/> <p n="640">Tum pius Anchises: O Phoebi lecte sacerdos,</p>
 <p>fallor, an et natum, cum primum haec moenia vidi,</p>
 <p>bisque duas natas, quantum reminiscor, habebas?</p>
<milestone ed="P" unit="para"/> <p>Huic Anius niveis circumdata tempora vittis</p>
 <p>concutiens et tristis ait: Non falleris, heros</p>
 <p n="645">maxime: vidisti natorum quinque parentem,</p>
 <p>quem nunc (tanta homines rerum inconstantia versat!)</p>
 <p>paene vides orbum. Quod enim mihi filius absens</p>
 <p>auxilium, quem dicta suo de nomine tellus</p>
 <p>Andros habet pro patre locumque et regna tenentem?</p>
 <p n="650">Delius augurium dedit huic, dedit altera Liber</p>
 <p>femineae stirpi voto maiora fideque</p>
 <p>munera: nam tactu natarum cuncta mearum</p>
 <p>in segetem laticemque meri canaeque Minervae</p>
 <p>transformabantur, divesque erat usus in illis.</p>
 <p n="655">Hoc ubi cognovit Troiae populator Atrides,</p>
 <p>ne non ex aliqua vestram sensisse procellam</p>
 <p>nos quoque parte putes, armorum viribus usus</p>
 <p>abstrahit invitas gremio genitoris, alantque</p>
 <p>imperat Argolicam caelesti munere classem.</p>
 <p n="660">Effugiunt, quo quaeque potest: Euboea duabus,</p>
 <p>et totidem natis Andros fraterna petita est.</p>
 <p>Miles adest et, ni dedantur, bella minatur.</p>
 <p>Victa metu pietas: consortia corpora poenae</p>
 <p>dedidit (et timido possis ignoscere fratri:</p>
 <p n="665">non hic Aeneas, non, qui defenderet Andron,</p>
 <p>Hector erat, per quem decimum durastis in annum);</p>
 <p>iamque parabantur captivis vincla lacertis:</p>
 <p>illae tollentes etiamnum libera caelo</p>
 <p>bracchia Bacche pater, fer opem! dixere, tulitque</p>
 <p n="670">muneris auctor opem,  si miro perdere more</p>
 <p>ferre vocatur opem, nec qua ratione figuram</p>
 <p>perdiderint, potui scire aut nunc dicere possum;</p>
 <p>summa mali nota est: pennas sumpsere tuaeque</p>
 <p>coniugis in volucres, niveas abiere columbas.</p>
<milestone ed="P" unit="para"/> <p n="675">Talibus atque aliis postquam convivia dictis</p>
 <p>implerunt, mensa somnum petiere remota,</p>
 <p>cumque die surgunt adeuntque oracula Phoebi:</p>
 <p>qui petere antiquam matrem cognataque iussit</p>
 <p>litora; prosequitur rex et dat munus ituris,</p>
 <p n="680">Anchisae sceptrum, chlamydem pharetramque nepoti,</p>
 <p>cratera Aeneae, quem quondam transtulit illi</p>
 <p>hospes ab Aoniis Therses Ismenius oris.</p>
<milestone ed="P" unit="para"/> <p>Miserat hunc illi Therses, fabricaverat Alcon</p>
 <p>Hyleus et longo caelaverat argumento.</p>
 <p n="685">Urbs erat, et septem posses ostendere portas:</p>
 <p>hae pro nomine erant et, quae foret illa, docebant.</p>
 <p>Ante urbem exequiae tumulique ignesque rogique</p>
 <p>effusaeque comas et apertae pectora matres</p>
 <p>significant luctum: nymphae quoque flere videntur</p>
 <p n="690">siccatosque queri fontes, sine frondibus arbor</p>
 <p>nuda riget, rodunt arentia saxa capellae.</p>
 <p>Ecce facit mediis natas Orione Thebis,</p>
 <p>agmen femineum, iugulo dare pectus aperto,</p>
 <p>illas demisso per inertia vulnera telo</p>
 <p n="695">pro populo cecidisse suo pulchrisque per urbem</p>
 <p>funeribus ferri celebrique in parte cremari,</p>
 <p>tum de virginea geminos exire favilla,</p>
 <p>ne genus intereat, iuvenes, quos fama Coronos</p>
 <p>nominat, et cineri materno ducere pompam.</p>
 <p n="700">Hactenus antiquo signis fulgentibus aere,</p>
 <p>summus inaurato crater erat asper acantho.</p>
<milestone ed="P" unit="para"/> <p>Nec leviora datis Troiani dona remittunt</p>
 <p>dantque sacerdoti custodem turis acerram,</p>
 <p>dant pateram claramque auro gemmisque coronam.</p>
<milestone n="705" unit="card"/>
<milestone ed="More" n="GALATEA AND POLYPHEMUS" unit="tale"/>
<milestone ed="P" unit="para"/> <p n="705">Inde recordati Teucros a sanguine Teucri</p>
 <p>ducere principium, Cretam tenuere locique</p>
 <p>ferre diu nequiere Iovem, centumque relictis</p>
 <p>urbibus Ausonios optant contingere portus:</p>
 <p>saevit hiems iactatque viros, Strophadumque receptos</p>
 <p n="710">portubus infidis exterruit ales Aello.</p>
 <p>Et iam Dulichios portus Ithacamque Samonque</p>
 <p>Neritiasque domus, regnum fallacis Ulixis,</p>
 <p>praeter erant vecti: certatam lite deorum</p>
 <p>Ambraciam versique vident sub imagine saxum</p>
 <p n="715">iudicis, Actiaco quae nunc ab Apolline nota est,</p>
 <p>vocalemque sua terram Dodonida quercu</p>
 <p>Chaoniosque sinus, ubi nati rege Molosso</p>
 <p>inpia subiectis fugere incendia pennis.</p>
<milestone ed="P" unit="para"/> <p>Proxima Phaeacum felicibus obsita pomis</p>
 <p n="720">rura petunt, Epiros ab his regnataque vati</p>
 <p>Buthrotos Phrygio simulataque Troia tenetur.</p>
<milestone ed="P" unit="para"/> <p>Inde futurorum certi, quae cuncta fideli</p>
 <p>Priamides Helenus monitu praedixerat, intrant</p>
 <p>Sicaniam: tribus haec excurrit in aequora pinnis,</p>
 <p n="725">e quibus imbriferos est versa Pachynos ad austros,</p>
 <p>mollibus expositum zephyris Lilybaeon, ad arctos</p>
 <p>aequoris expertes spectat boreamque Peloros.</p>
 <p>Hac subeunt Teucri, et remis aestuque secundo</p>
 <p>sub noctem potitur Zanclaea classis harena.</p>
 <p n="730">Scylla latus dextrum, laevum inrequieta Charybdis</p>
 <p>infestat: vorat haec raptas revomitque carinas,</p>
 <p>illa feris atram canibus succingitur alvum,</p>
 <p>virginis ora gerens, et, si non omnia vates</p>
 <p>ficta reliquerunt aliquo quoque tempore virgo.</p>
 <p n="735">Hanc multi petiere proci; quibus illa repulsis</p>
 <p>ad pelagi nymphas, pelagi gratissima nymphis,</p>
 <p>ibat et elusos iuvenum narrabat amores.</p>
 <p>Quam, dum pectendos praebet Galatea capillos,</p>
 <p>talibus adloquitur, referens suspiria, dictis:</p>
<milestone ed="P" unit="para"/> <p n="740">Te tamen, o virgo, genus haud inmite virorum</p>
 <p>expetit, utque facis, potes his impune negare;</p>
 <p>At mihi, cui pater est Nereus, quam caerula Doris</p>
 <p>enixa est, quae sum turba quoque tuta sororum,</p>
 <p>non nisi per luctus licuit Cyclopis amorem</p>
 <p n="745">effugere,  et lacrimae vocem impediere loquentis.</p>
 <p>Quas ubi marmoreo detersit pollice virgo</p>
 <p>et solata deam est, refer, o carissima, dixit.</p>
 <p>neve tui causam tege (sic sum fida) doloris!</p>
 <p>Nereis his contra resecuta Crataeide natam est:</p>
<milestone n="750" unit="card"/>
<milestone ed="Magnus" n="Acis et Galatea. Polyphemus." unit="tale"/>
 <p n="750">Acis erat Fauno nymphaque Symaethide cretus,</p>
 <p>magna quidem patrisque sui matrisque voluptas,</p>
 <p>nostra tamen maior: nam me sibi iunxerat uni.</p>
 <p>Pulcher et octonis iterum natalibus actis</p>
 <p>signarat teneras dubia lanugine malas.</p>
 <p n="755">Hunc ego, me Cyclops nulla cum fine petebat.</p>
 <p>En si quaesieris, odium Cyclopis, amorne</p>
 <p>Acidis in nobis fuerit praesentior, edam:</p>
 <p>par utrumque fuit. Pro quanta potentia regni</p>
 <p>est, Venus alma, tui! Nempe ille inmitis et ipsis</p>
 <p n="760">horrendus silvis et visus ab hospite nullo</p>
 <p>impune et magni cum dis contemptor Olympi,</p>
 <p>quid sit amor, sensit validaque cupidine captus</p>
 <p>uritur, oblitus pecorum antrorumque suorum.</p>
 <p>Iamque tibi formae, iamque est tibi cura placendi,</p>
 <p n="765">iam rigidos pectis rastris, Polypheme, capillos,</p>
 <p>iam libet hirsutam tibi falce recidere barbam</p>
 <p>et spectare feros in aqua et componere vultus.</p>
 <p>Caedis amor feritasque sitisque inmensa cruoris</p>
 <p>cessant, et tutae veniunt abeuntque carinae.</p>
<milestone ed="P" unit="para"/> <p n="770">Telemus interea Siculam delatus ad Aetnen,</p>
 <p>Telemus Eurymides, quem nulla fefellerat ales,</p>
 <p>terribilem Polyphemon adit lumen que, quod unum</p>
 <p>fronte geris media, rapiet tibi dixit Ulixes!</p>
 <p>Risit et o vatum stolidissime, falleris, inquit,</p>
 <p n="775">altera iam rapuit! Sic frustra vera monentem</p>
 <p>spernit et aut gradiens ingenti litora passu</p>
 <p>degravat aut fessus sub opaca revertitur antra.</p>
<milestone ed="P" unit="para"/> <p>Prominet in pontum cuneatus acumine longo</p>
 <p>collis utrumque latus circumfluit aequoris unda;</p>
 <p n="780">huc ferus ascendit Cyclops mediusque resedit,</p>
 <p>lanigerae pecudes nullo ducente secutae.</p>
 <p>Cui postquam pinus, baculi quae praebuit usum,</p>
 <p>ante pedes posita est, antemnis apta ferendis,</p>
 <p>sumptaque harundinibus compacta est fistula centum,</p>
 <p n="785">senserunt toti pastoria sibila montes,</p>
 <p>senserunt undae; latitans ego rupe meique</p>
 <p>Acidis in gremio residens procul auribus hausi</p>
 <p>talia dicta meis auditaque verba notavi:</p>
<milestone ed="P" unit="para"/> <p>Candidior folio nivei, Galatea, ligustri,</p>
 <p n="790">floridior pratis, longa procerior alno,</p>
 <p>splendidior vitro, tenero lascivior haedo,</p>
 <p>levior adsiduo detritis aequore conchis,</p>
 <p>solibus hibernis, aestiva gratior umbra,</p>
 <p>nobilior pomis, platano conspectior alta,</p>
 <p n="795">lucidior glacie, matura dulcior uva,</p>
 <p>mollior et cygni plumis et lacte coacto</p>
 <p>et, si non fugias, riguo formosior horto:</p>
 <p>saevior indomitis eadem Galatea iuvencis,</p>
 <p>durior annosa quercu, fallacior undis,</p>
 <p n="800">lentior et salicis virgis et vitibus albis,</p>
 <p>his inmobilior scopulis, violentior amne,</p>
 <p>laudato pavone superbior, acrior igni,</p>
 <p>asperior tribulis, feta truculentior ursa,</p>
 <p>surdior aequoribus, calcato inmitior hydro,</p>
 <p n="805">et, quod praecipue vellem tibi demere possem.</p>
 <p>Non tantum cervo claris latratibus acto,</p>
 <p>verum etiam ventis volucrique fugacior aura!</p>
 <p>At bene si noris, pigeat fugisse morasque</p>
 <p>ipsa tuas damnes et me retinere labores.</p>
 <p n="810">Sunt mihi, pars montis, vivo pendentia saxo</p>
 <p>antra, quibus nec sol medio sentitur in aestu</p>
 <p>nec sentitur hiems; sunt poma gravantia ramos,</p>
 <p>sunt auro similes longis in vitibus uvae,</p>
 <p>sunt et purpureae: tibi et has servamus et illas.</p>
 <p n="815">Ipsa tuis manibus silvestri nata sub umbra</p>
 <p>mollia fraga leges, ipsa autumnalia corna</p>
 <p>prunaque, non solum nigro liventia suco,</p>
 <p>verum etiam generosa novasque imitantia ceras.</p>
 <p>Nec tibi castaneae me coniuge, nec tibi deerunt</p>
 <p n="820">arbutei fetus: omnis tibi serviet arbor.</p>
 <p>Hoc pecus omne meum est, multae quoque vallibus errant,</p>
 <p>multas silva tegit, multae stabulantur in antris.</p>
 <p>Nec, si forte roges, possim tibi dicere, quot sint:</p>
 <p>pauperis est numerare pecus! De laudibus harum</p>
 <p n="825">nil mihi credideris: praesens potes ipse videre,</p>
 <p>ut vix circueant distentum cruribus uber.</p>
 <p>Sunt, fetura minor, tepidis in ovilibus agni,</p>
 <p>sunt quoque, par aetas, aliis in ovilibus haedi.</p>
 <p>Lac mihi semper adest niveum: pars inde bibenda</p>
 <p n="830">servatur, partem liquefacta coagula durant.</p>
 <p>Nec tibi deliciae faciles vulgataque tantum</p>
 <p>munera contingent, dammae leporesque caperque</p>
 <p>parve columbarum demptusve cacumine nidus:</p>
 <p>inveni geminos, qui tecum ludere possint,</p>
 <p n="835">inter se similes, vix ut dignoscere possis,</p>
 <p>villosae catulos in summis montibus ursae,</p>
 <p>inveni et dixi dominae servabimus istos!</p>
 <p>Iam modo caeruleo nitidum caput exsere ponto,</p>
 <p>iam, Galatea, veni, nec munera despice nostra.</p>
 <p n="840">Certe ego me novi liquidaeque in imagine vidi</p>
 <p>nuper aquae, placuitque mihi mea forma videnti.</p>
 <p>Adspice, sim quantus! Non est hoc corpore maior</p>
 <p>Iuppiter in caelo: nam vos narrare soletis,</p>
 <p>nescio quem regnare Iovem. Coma plurima torvos</p>
 <p n="845">prominet in vultus umerosque, ut lucus, obumbrat.</p>
 <p>Nec mea quod rigidis horrent densissima saetis</p>
 <p>corpora, turpe puta (turpis sine frondibus arbor,</p>
 <p>turpis equus, nisi colla iubae flaventia velent!);</p>
 <p>pluma tegit volucres, ovibus sua lana decori est:</p>
 <p n="850">barba viros hirtaeque decent in corpore saetae.</p>
 <p>Unum est in media lumen mihi fronte, sed instar</p>
 <p>ingentis clipei. Quid? non haec omnia magnus</p>
 <p>Sol videt e caelo? Soli tamen unicus orbis!</p>
 <p>Adde, quod in vestro genitor meus aequore regnat:</p>
 <p n="855">hunc tibi do socerum; tantum miserere precesque</p>
 <p>supplicis exaudi! tibi enim succumbimus uni.</p>
 <p>Quique Iovem et caelum sperno et penetrabile fulmen,</p>
 <p>Nerei, te veneror: tua fulmine saevior ira est. </p>
 <p>Atque ego contemptus essem patientior huius,</p>
 <p n="860">si fugeres omnes; sed cur Cyclope repulso</p>
 <p>Acin amas praefersque meis complexibus Acin?</p>
 <p>Ille tamen placeatque sibi placeatque licebit,</p>
 <p>quod nollem, Galatea, tibi; modo copia detur,</p>
 <p>sentiet esse mihi tanto pro corpore vires!</p>
 <p n="865">Viscera viva traham divisaque membra per agros</p>
 <p>perque tuas spargam (sic se tibi misceat!) undas.</p>
 <p>Uror enim, laesusque exaestuat acrior ignis,</p>
 <p>cumque suis videor translatam viribus Aetnam</p>
 <p>pectore ferre meo: nec tu, Galatea, moveris.</p>
<milestone ed="P" unit="para"/> <p n="870">Talia nequiquam questus (nam cuncta videbam)</p>
 <p>surgit et ut taurus vacca furibundus adempta,</p>
 <p>stare nequit silvaque et notis saltibus errat:</p>
 <p>cum ferus ignaros nec quicquam tale timentes</p>
 <p>me videt atque Acin video que exclamat et ista</p>
 <p n="875">ultima sit, faciam, veneris concordia vestrae!</p>
 <p>Tantaque vox, quantam Cyclops iratus habere</p>
 <p>debuit, illa fuit: clamore perhorruit Aetne.</p>
 <p>Ast ego vicino pavefacta sub aequore mergor,</p>
 <p>terga fugae dederat conversa Symaethius heros</p>
 <p n="880">et fer opem, Galatea, precor, mihi! ferte, parentes</p>
 <p>dixerat et vestris periturum admittite regnis!</p>
<milestone ed="P" unit="para"/> <p>Insequitur Cyclops partemque e monte revulsam</p>
 <p>mittit, et extremus quamvis pervenit ad illum,</p>
 <p>angulus is molis totum tamen obruit Acin.</p>
 <p n="885">At nos, quod fieri solum per fata licebat,</p>
 <p>fecimus, ut vires adsumeret Acis avitas.</p>
 <p>Puniceus de mole cruor manabat, et intra</p>
 <p>temporis exiguum rubor evanescere coepit</p>
 <p>fitque color primo turbati fluminis imbre</p>
 <p n="890">purgaturque mora; tum moles tacta dehiscit,</p>
 <p>vivaque per rimas proceraque surgit harundo,</p>
 <p>osque cavum saxi sonat exsultantibus undis:</p>
 <p>miraque res, subito media tenus exstitit alvo</p>
 <p>incinctus iuvenis flexis nova cornua cannis,</p>
 <p n="895">qui, nisi quod maior, quod toto caerulus ore,</p>
 <p>Acis erat. Sed sic quoque erat tamen Acis, in amnem</p>
 <p>versus, et antiquum tenuerunt flumina nomen.</p>
<milestone n="898" unit="card"/>
<milestone ed="Magnus" n="Glaucus." unit="tale"/>
<milestone ed="P" unit="para"/> <p>Desierat Galatea loqui, coetuque soluto</p>
 <p>discedunt placidisque natant Nereides undis.</p>
 <p n="900">Scylla redit (neque enim medio se credere ponto</p>
 <p>audet) et aut bibula sine vestibus errat harena,</p>
 <p>aut, ubi lassata est, seductos nacta recessus</p>
 <p>gurgitis, inclusa sua membra refrigerat unda.</p>
<milestone ed="P" unit="para"/> <p>Ecce fretum scindens alti novus incola ponti,</p>
 <p n="905">nuper in Euboica versis Anthedone membris,</p>
 <p>Glaucus adest visaeque cupidine virginis haeret</p>
 <p>et quaecumque putat fugientem posse morari</p>
 <p>verba refert; fugit illa tamen veloxque timore</p>
 <p>pervenit in summum positi prope litora montis.</p>
<milestone ed="P" unit="para"/> <p n="910">Ante fretum est ingens, apicem conlectus in unum,</p>
 <p>longa sub arboribus convexus in aequora vertex:</p>
 <p>constitit hic, et tuta loco, monstrumne deusne</p>
 <p>ille sit, ignorans, admiraturque colorem</p>
 <p>caesariemque umeros subiectaque terga tegentem,</p>
 <p n="915">ultimaque excipiat quod tortilis inguina piscis.</p>
<milestone ed="P" unit="para"/> <p>Sensit et innitens, quae stabat proxima, moli,</p>
 <p>non ego prodigium nec sum fera belua, virgo,</p>
 <p>sed deus inquit aquae: nec maius in aequore Proteus</p>
 <p>ius habet et Triton Athamantiadesque Palaemon.</p>
 <p n="920">Ante tamen mortalis eram, sed, scilicet altis</p>
 <p>deditus aequoribus, tantum exercebar in illis.</p>
 <p>Nam modo ducebam ducentia retia pisces,</p>
 <p>nunc in mole sedens moderabar harundine linum.</p>
 <p>Sunt viridi prato confinia litora, quorum</p>
 <p n="925">altera pars undis, pars altera cingitur herbis,</p>
 <p>quas neque cornigerae morsu laesere iuvencae,</p>
 <p>nec placidae carpsistis oves hirtaeve capellae;</p>
 <p>non apis inde tulit conlectos semine flores,</p>
 <p>non data sunt capiti genialia serta, neque umquam</p>
 <p n="930">falciferae secuere manus; ego primus in illo</p>
 <p>caespite consedi, dum lina madentia sicco,</p>
 <p>utque recenserem captivos ordine pisces,</p>
 <p>insuper exposui, quos aut in retia casus</p>
 <p>aut sua credulitas in aduncos egerat hamos.</p>
 <p n="935">Res similis fictae (sed quid mihi fingere prodest?):</p>
 <p>gramine contacto coepit mea praeda moveri</p>
 <p>et mutare latus terraque, ut in aequore, niti.</p>
 <p>Dumque moror mirorque simul, fugit omnis in undas</p>
 <p>turba suas dominumque novum litusque relinquunt.</p>
 <p n="940">Obstipui dubitoque diu causamque requiro,</p>
 <p>num deus hoc aliquis, num sucus fecerit herbae.</p>
 <p>Quae tamen has inquam vires habet herba?,manuque</p>
 <p>pabula decerpsi decerptaque dente momordi.</p>
 <p>Vix bene combiberant ignotos guttura sucos,</p>
 <p n="945">cum subito trepidare intus praecordia sensi</p>
 <p>alteriusque rapi naturae pectus amore,</p>
 <p>nec potui restare diu repetenda que numquam</p>
 <p>terra, vale! dixi corpusque sub aequora mersi.</p>
 <p>Di maris exceptum socio dignantur honore,</p>
 <p n="950">utque mihi quaecumque feram mortalia, demant,</p>
 <p>Oceanum Tethynque rogant: ego lustror ab illis,</p>
 <p>et purgante nefas noviens mihi carmine dicto</p>
 <p>pectora fluminibus iubeor supponere centum;</p>
 <p>nec mora, diversis lapsi de partibus amnes</p>
 <p n="955">totaque vertuntur supra caput aequora nostrum.</p>
 <p>Hactenus acta tibi possum memoranda referre,</p>
 <p>hactenus haec memini, nec mens mea cetera sensit.</p>
 <p>Quae postquam rediit, alium me corpore toto</p>
 <p>ac fueram nuper, neque eundem mente recepi.</p>
 <p n="960">Hanc ego tum primum viridem ferrugine barbam</p>
 <p>caesariemque meam, quam longa per aequora verro,</p>
 <p>ingentesque umeros et caerula bracchia vidi</p>
 <p>cruraque pinnigero curvata novissima pisce.</p>
 <p>Quid tamen haec species, quid dis placuisse marinis,</p>
 <p n="965">quid iuvat esse deum, si tu non tangeris istis?</p>
<milestone ed="P" unit="para"/> <p>Talia dicentem, dicturum plura, reliquit</p>
 <p>Scylla deum; furit ille inritatusque repulsa</p>
 <p>prodigiosa petit Titanidos atria Circes.</p>
</div1>
<div1 type="Book" n="14">
<milestone n="1" unit="card"/>
<milestone ed="Magnus" n="Scylla et Circe." unit="tale"/>
<milestone ed="P" unit="para"/> <p>Iamque Giganteis iniectam faucibus Aetnen</p>
 <p>arvaque Cyclopum, quid rastra, quid usus aratri</p>
 <p>nescia nec quicquam iunctis debentia bubus,</p>
 <p>liquerat Euboicus tumidarum cultor aquarum,</p>
 <p n="5">liquerat et Zanclen adversaque moenia Rhegi</p>
 <p>navifragumque fretum, gemino quod litore pressum</p>
 <p>Ausoniae Siculaeque tenet confinia terrae.</p>
 <p>Inde manu magna Tyrrhena per aequora raptus</p>
 <p>herbiferos adiit colles atque atria Glaucus</p>
 <p n="10">Sole satae Circes, variarum plena ferarum.</p>
<milestone ed="P" unit="para"/> <p>Quam simul adspexit, dicta acceptaque salute,</p>
 <p>diva, dei miserere, precor! nam sola levare</p>
 <p>tu potes hunc, dixit videar modo dignior esse!</p>
 <p>Quanta sit herbarum, Titani, potentia, nulli</p>
 <p n="15">quam mihi cognitius, qui sum mutatus ab illis.</p>
 <p>Neve mei non nota tibi sit causa furoris:</p>
 <p>litore in Italico, Messenia moenia contra,</p>
 <p>Scylla mihi visa est; pudor est promissa precesque</p>
 <p>blanditiasque meas contemptaque verba referre.</p>
 <p n="20">At tu, sive aliquod regnum est in carmine, carmen</p>
 <p>ore move sacro, sive expugnantior herba est,</p>
 <p>utere temptatis operosae viribus herbae.</p>
 <p>Nec medeare mihi sanesque haec vulnera mando,</p>
 <p>fineque nil opus est: partem ferat illa caloris.</p>
<milestone ed="P" unit="para"/> <p n="25">At Circe (neque enim flammis habet aptius ulla</p>
 <p>talibus ingenium, seu causa est huius in ipsa,</p>
 <p>seu Venus indicio facit hoc offensa paterno)</p>
 <p>talia verba refert. Melius sequerere volentem</p>
 <p>optantemque eadem parilique cupidine captam.</p>
 <p n="30">Dignus eras ultro (poteras certeque) rogari,</p>
 <p>et, si spem dederis, mihi crede, rogaberis ultro.</p>
 <p>Neu dubites adsitque tuae fiducia formae:</p>
 <p>en ego, cum dea sim, nitidi cum filia Solis,</p>
 <p>gramine cum tantum, tantum quoque carmine possim,</p>
 <p n="35">ut tua sim, voveo; spernentem sperne, sequenti</p>
 <p>redde vices unoque duas ulciscere facto!</p>
<milestone ed="P" unit="para"/> <p>Talia temptanti prius inquit in aequore frondes</p>
 <p>Glaucus et in summis nascentur montibus algae,</p>
 <p>sospite quam Scylla nostri mutentur amores!</p>
<milestone ed="P" unit="para"/> <p n="40">Indignata dea est, et laedere quatenus ipsum</p>
 <p>non poterat (nec vellet amans), irascitur illi,</p>
 <p>quae sibi praelata est, venerisque offensa repulsa</p>
 <p>protinus horrendis infamia pabula sucis</p>
 <p>conterit et tritis Hecateia carmina miscet</p>
 <p n="45">caerulaque induitur velamina perque ferarum</p>
 <p>agmen adulantum media procedit ab aula,</p>
 <p>oppositumque petens contra Zancleia saxa</p>
 <p>Rhegion ingreditur ferventes aestibus undas,</p>
 <p>in quibus ut solida ponit vestigia terra</p>
 <p n="50">summaque decurrit pedibus super aequora siccis.</p>
<milestone ed="P" unit="para"/> <p>Parvus erat gurges, curvos sinuatus in arcus,</p>
 <p>grata quies Scyllae; quo se referebat ab aestu</p>
 <p>et maris et caeli, medio cum plurimus orbe</p>
 <p>sol erat et minimas a vertice fecerat umbras.</p>
 <p n="55">Hunc dea praevitiat portentificisque venenis</p>
 <p>inquinat, hic pressos latices radice nocenti</p>
 <p>spargit et obscurum verborum ambage novorum</p>
 <p>ter noviens carmen magico demurmurat ore.</p>
 <p>Scylla venit mediaque tenus descenderat alvo,</p>
 <p n="60">cum sua foedari latrantibus inguina monstris</p>
 <p>adspicit ac primo credens non corporis illas</p>
 <p>esse sui partes refugitque abigitque timetque</p>
 <p>ora proterva canum, sed quos fugit, attrahit una</p>
 <p>et corpus quaerens femorum crurumque pedumque,</p>
 <p n="65">Cerbereos rictus pro partibus invenit illis:</p>
 <p>statque canum rabie subiectaque terga ferarum</p>
 <p>inguinibus truncis uteroque exstante coercet.</p>
<milestone ed="P" unit="para"/> <p>Flevit amans Glaucus nimiumque hostiliter usae</p>
 <p>viribus herbarum fugit conubia Circes;</p>
 <p n="70">Scylla loco mansit cumque est data copia primum,</p>
 <p>in Circes odium sociis spoliavit Ulixen;</p>
 <p>mox eadem Teucras fuerat mersura carinas,</p>
 <p>ni prius in scopulum, qui nunc quoque saxeus exstat,</p>
 <p>transformata foret: scopulum quoque navita vitat.</p>
<milestone n="75" unit="card"/>
<milestone ed="Magnus" n="Cercopes." unit="tale"/>
<milestone ed="P" unit="para"/> <p n="75">Hunc ubi Troianae remis avidamque Charybdim</p>
 <p>evicere rates, cum iam prope litus adesset</p>
 <p>Ausonium, Libycas vento referuntur ad oras.</p>
<milestone ed="P" unit="para"/> <p>Excipit Aenean illic animoque domoque</p>
 <p>non bene discidium Phrygii latura mariti</p>
 <p n="80">Sidonis; inque pyra sacri sub imagine facta</p>
 <p>incubuit ferro deceptaque decipit omnes.</p>
<milestone ed="P" unit="para"/> <p>Rursus harenosae fugiens nova moenia terrae</p>
 <p>ad sedes Erycis fidumque relatus Acesten</p>
 <p>sacrificat tumulumque sui genitoris honorat;</p>
 <p n="85">quasque rates Iris Iunonia paene cremarat,</p>
 <p>solvit et Hippotadae regnum terrasque calenti</p>
 <p>sulphure fumantes Acheloiadumque relinquit</p>
 <p>Sirenum scopulos, orbataque praeside pinus</p>
 <p>Inarimen Prochytenque legit sterilique locatas</p>
 <p n="90">colle Pithecusas, habitantum nomine dictas.</p>
 <p>Quippe deum genitor, fraudem et periuria quondam</p>
 <p>Cercopum exosus gentisque admissa dolosae,</p>
 <p>in deforme viros animal mutavit, ut idem</p>
 <p>dissimiles homini possent similesque videri,</p>
 <p n="95">membraque contraxit naresque a fronte resimas</p>
 <p>contudit et rugis peraravit anilibus ora</p>
 <p>totaque velatos flaventi corpora villo</p>
 <p>misit in has sedes nec non prius abstulit usum</p>
 <p>verborum et natae dira in periuria linguae:</p>
 <p n="100">posse queri tantum rauco stridore reliquit.</p>
<milestone n="101" unit="card"/>
<milestone ed="Magnus" n="Sibylla." unit="tale"/>
<milestone ed="P" unit="para"/> <p>Has ubi praeteriit et Parthenopeia dextra</p>
 <p>moenia deseruit, laeva de parte canori</p>
 <p>Aeolidae tumulum et, loca feta palustribus undis,</p>
 <p>litora Cumarum vivacisque antra Sibyllae</p>
 <p n="105">intrat, et ut manes veniat per Averna paternos,</p>
 <p>orat. At illa diu vultum tellure moratum</p>
 <p>erexit tandemque deo furibunda recepto</p>
 <p>magna petis dixit, vir factis maxime, cuius</p>
 <p>dextera per ferrum est, pietas spectata per ignes.</p>
 <p n="110">Pone tamen, Troiane, metum: potiere petitis</p>
 <p>Elysiasque domos et regna novissima mundi</p>
 <p>me duce cognosces simulacraque cara parentis.</p>
 <p>Invia virtuti nulla est via! Dixit et auro</p>
 <p>fulgentem ramum silva Iunonis Avernae</p>
 <p n="115">monstravit iussitque suo divellere trunco.</p>
<milestone ed="P" unit="para"/> <p>Paruit Aeneas et formidabilis Orci</p>
 <p>vidit opes atavosque suos umbramque senilem</p>
 <p>magnanimi Anchisae; didicit quoque iura locorum,</p>
 <p>quaeque novis essent adeunda pericula bellis.</p>
 <p n="120">Inde ferens lassos adverso tramite passus</p>
 <p>cum duce Cumaea mollit sermone laborem.</p>
<milestone ed="P" unit="para"/> <p>Dumque iter horrendum per opaca crepuscula carpit,</p>
 <p>seu dea tu praesens, seu dis gratissima dixit,</p>
 <p>numinis instar eris semper mihi meque fatebor</p>
 <p n="125">muneris esse tui, quae me loca mortis adire,</p>
 <p>quae loca me visae voluisti evadere mortis.</p>
 <p>Pro quibus aerias meritis evectus ad auras</p>
 <p>templa tibi statuam, tribuam tibi turis honores.</p>
<milestone ed="P" unit="para"/> <p>Respicit hunc vates et suspiratibus haustis</p>
 <p n="130">nec dea sum dixit nec sacri turis honore</p>
 <p>humanum dignare caput; neu nescius erres,</p>
 <p>lux aeterna mihi carituraque fine dabatur,</p>
 <p>si mea virginitas Phoebo patuisset amanti.</p>
 <p>Dum tamen hanc sperat dum praecorrumpere donis</p>
 <p n="135">me cupit, elige ait, virgo Cumaea, quid optes:</p>
 <p>optatis potiere tuis. Ego pulveris hausti</p>
 <p>ostendi cumulum: quot haberet corpora pulvis,</p>
 <p>tot mihi natales contingere vana rogavi;</p>
 <p>excidit, ut peterem iuvenes quoque protinus annos.</p>
 <p n="140">Hos tamen ille mihi dabat aeternamque iuventam,</p>
 <p>si venerem paterer: contempto munere Phoebi</p>
 <p>innuba permaneo; sed iam felicior aetas</p>
 <p>terga dedit, tremuloque gradu venit aegra senectus,</p>
 <p>quae patienda diu est (nam iam mihi saecula septem</p>
 <p n="145">acta vides): superest, numeros ut pulveris aequem,</p>
 <p>ter centum messes, ter centum musta videre.</p>
 <p>Tempus erit, cum de tanto me corpore parvam</p>
 <p>longa dies faciet consumptaque membra senecta</p>
 <p>ad minimum redigentur onus: nec amata videbor</p>
 <p n="150">nec placuisse deo; Phoebus quoque forsitan ipse</p>
 <p>vel non cognoscet vel dilexisse negabit:</p>
 <p>usque adeo mutata ferar, nullique videnda,</p>
 <p>voce tamen noscar; vocem mihi fata relinquent.</p>
<milestone n="154" unit="card"/>
<milestone ed="Magnus" n="Achaemenides apud Polyphemum." unit="tale"/>
<milestone ed="P" unit="para"/> <p>Talia convexum per iter memorante Sibylla</p>
 <p n="155">sedibus Euboicam Stygiis emergit in urbem</p>
 <p>Troius Aeneas sacrisque ex more litatis</p>
 <p>litora adit nondum nutricis habentia nomen.</p>
<milestone ed="P" unit="para"/> <p>Hic quoque substiterat per taedia longa laborum</p>
 <p>Neritius Macareus, comes experientis Ulixei;</p>
 <p n="160"> desertum quondam mediis e rupibus Aetnae</p>
 <p>noscit Achaemeniden improvisoque repertum</p>
 <p>vivere miratus qui de casusve deusve</p>
 <p>servat, Achaemenide? cur inquit barbara Graium</p>
 <p>prora vehit? petitur vestra quae terra carina?</p>
<milestone ed="P" unit="para"/> <p n="165">Talia quaerenti iam non hirsutus amictu,</p>
 <p>iam suus et spinis conserto tegmine nullis,</p>
 <p>fatur Achaemenides: Iterum Polyphemon et illos</p>
 <p>adspiciam fluidos humano sanguine rictus,</p>
 <p>hac mihi si potior domus est Ithacique carina,</p>
 <p n="170">si minus Aenean veneror genitore nec umquam</p>
 <p>esse satis potero, praestem licet omnia, gratus.</p>
 <p>Quod loquor et spiro caelumque et sidera solis</p>
 <p>respicio, possimne ingratus et impius esse?</p>
 <p>Ille dedit, quod non anima haec Cyclopis in ora</p>
 <p n="175">venit, et ut iam nunc lumen vitale relinquam,</p>
 <p>aut tumulo aut certe non illa condar in alvo.</p>
 <p>Quid mihi tunc animi (nisi si timor abstulit omnem</p>
 <p>sensum animumque) fuit, cum vos petere alta relictus</p>
 <p>aequora conspexi? Volui inclamare, sed hosti</p>
 <p n="180">prodere me timui: vestrae quoque clamor Ulixis</p>
 <p>paene rati nocuit. Vidi, cum monte revulsum</p>
 <p>inmanem scopulum medias permisit in undas;</p>
 <p>vidi iterum veluti tormenti viribus acta</p>
 <p>vasta Giganteo iaculantem saxa lacerto</p>
 <p n="185">et, ne deprimeret fluctus ventusve carinam,</p>
 <p>pertimui, iam me non esse oblitus in illa.</p>
<milestone ed="P" unit="para"/> <p>Ut vero fuga vos a certa morte reduxit,</p>
 <p>ille quidem totam gemebundus obambulat Aetnam</p>
 <p>praetemptatque manu silvas et luminis orbus</p>
 <p n="190">rupibus incursat foedataque bracchia tabo</p>
 <p>in mare protendens gentem exsecratur Achivam</p>
 <p>atque ait: O si quis referat mihi casus Ulixem</p>
 <p>aut aliquem e sociis, in quem mea saeviat ira,</p>
 <p>viscera cuius edam, cuius viventia dextra</p>
 <p n="195">membra mea laniem, cuius mihi sanguis inundet</p>
 <p>guttur et elisi trepident sub dentibus artus:</p>
 <p>quam nullum aut leve sit damnum mihi lucis ademptae!</p>
<milestone ed="P" unit="para"/> <p>Haec et plura ferox; me luridus occupat horror</p>
 <p>spectantem vultus etiamnum caede madentes</p>
 <p n="200">crudelesque manus et inanem luminis orbem</p>
 <p>membraque et humano concretam sanguine barbam.</p>
 <p>mors erat ante oculos, minimum tamen ipsa doloris:</p>
 <p>et iam prensurum, iam nunc mea viscera rebar</p>
 <p>in sua mersurum, mentique haerebat imago</p>
 <p n="205">temporis illius, quo vidi bina meorum</p>
 <p>ter quater adfligi sociorum corpora terrae,</p>
 <p>cum super ipse iacens hirsuti more leonis</p>
 <p>visceraque et carnes cumque albis ossa medullis</p>
 <p>semianimesque artus avidam condebat in alvum.</p>
 <p n="210">Me tremor invasit: stabam sine sanguine maestus;</p>
 <p>mandentemque videns eiectantemque cruentas</p>
 <p>ore dapes et frusta mero glomerata vomentem</p>
 <p>talia fingebam misero mihi fata parari</p>
 <p>perque dies multos latitans omnemque tremescens</p>
 <p n="215">ad strepitum, mortemque timens cupidusque moriri,</p>
 <p>glande famem pellens et mixta frondibus herba,</p>
 <p>solus, inops, exspes, leto poenaeque relictus</p>
 <p>hanc procul adspexi longo post tempore navem</p>
 <p>oravique fugam gestu ad litusque cucurri </p>
 <p n="220">et movi. Graiumque ratis Troiana recepit!</p>
<milestone ed="P" unit="para"/> <p>Tu quoque pande tuos, comitum gratissime, casus</p>
 <p>et ducis et turbae, quae tecum est credita ponto.</p>
<milestone n="223" unit="card"/>
<milestone ed="Magnus" n="Macareus. Ulixes et Circe." unit="tale"/>
<milestone ed="P" unit="para"/> <p>Aeolon ille refert Tusco regnare profundo,</p>
 <p>Aeolon Hippotaden, cohibentem carcere ventos;</p>
 <p n="225">quos bovis inclusos tergo, memorabile munus,</p>
 <p>Dulichium sumpsisse ducem flatuque secundo</p>
 <p>lucibus isse novem et terram adspexisse petitam;</p>
 <p>proxima post nonam cum sese aurora moveret,</p>
 <p>invidia socios praedaeque cupidine victos,</p>
 <p n="230">esse ratos aurum, dempsisse ligamina ventis;</p>
 <p>cum quibus isse retro, per quas modo venerat undas,</p>
 <p>Aeoliique ratem portus repetisse tyranni.</p>
<milestone ed="P" unit="para"/> <p>Inde Lami veterem Laestrygonis inquit in urbem</p>
 <p>venimus. Antiphates terra regnabat in illa.</p>
 <p n="235">Missus ad hunc ego sum, numero comitante duorum,</p>
 <p>vixque fuga quaesita salus comitique mihique:</p>
 <p>tertius e nobis Laestrygonis impia tinxit</p>
 <p>ora cruore suo. Fugientibus instat et agmen</p>
 <p>concitat Antiphates. Coeunt et saxa trabesque</p>
 <p n="240">coniciunt merguntque viros merguntque carinas.</p>
<milestone ed="P" unit="para"/> <p>Una tamen, quae nos ipsumque vehebat Ulixen,</p>
 <p>effugit. Amissa sociorum parte dolentes</p>
 <p>multaque conquesti terris adlabimur illis,</p>
 <p>quas procul hinc cernis (procul hinc, mihi crede, videnda</p>
 <p n="245">insula, visa mihi!), tuque o iustissime Troum,</p>
 <p>nate dea (neque enim finito Marte vocandus</p>
 <p>hostis es, Aenea), moneo, fuge litora Circes.</p>
 <p>Nos quoque Circaeo religata in litore pinu,</p>
 <p>Antiphatae memores inmansuetique Cyclopis,</p>
 <p n="250">ire negabamus vel tecta ignota subire;</p>
 <p>sorte sumus lecti, sors me fidumque Politen</p>
 <p>Eurylochumque simul nimiique Elpenora vini</p>
 <p>bisque novem socios Circaea ad moenia misit.</p>
<milestone ed="P" unit="para"/> <p>Quae simul attigimus stetimusque in limine tecti,</p>
 <p n="255">mille lupi mixtaeque lupis ursique leaeque</p>
 <p>occursu fecere metum, sed nulla timenda</p>
 <p>nullaque erat nostro factura in corpore vulnus.</p>
 <p>Quin etiam blandas movere per aera caudas</p>
 <p>nostraque adulantes comitant vestigia, donec</p>
 <p n="260">excipiunt famulae perque atria marmore tecta</p>
 <p>ad dominam ducunt: pulchro sedet illa recessu,</p>
 <p>sollemni solio, pallamque induta nitentem</p>
 <p>insuper aurato circumvelatur amictu.</p>
 <p>Nereides nymphaeque simul, quae vellera motis</p>
 <p n="265">nulla trahunt digitis nec fila sequentia ducunt:</p>
 <p>gramina disponunt sparsosque sine ordine flores</p>
 <p>secernunt calathis variasque coloribus herbas;</p>
 <p>ipsa quod hae faciunt opus, exigit, ipsa, quis usus</p>
 <p>quove sit in folio, quae sit concordia mixtis,</p>
 <p n="270">novit et advertens pensas examinat herbas.</p>
<milestone ed="P" unit="para"/> <p>Haec ubi nos vidit, dicta acceptaque salute,</p>
 <p>diffudit vultus et reddidit omina voce.</p>
 <p>Nec mora, misceri tosti iubet hordea grani</p>
 <p>mellaque vimque meri cum lacte coagula passo,</p>
 <p n="275">quique sub hac lateant furtim dulcedine, sucos</p>
 <p>adicit. Accipimus sacra data pocula dextra.</p>
 <p>Quae simul arenti sitientes hausimus ore,</p>
 <p>et tetigit summos virga dea dira capillos,</p>
 <p>(et pudet et referam!) saetis horrescere coepi</p>
 <p n="280">nec iam posse loqui, pro verbis edere raucum</p>
 <p>murmur et in terram toto procumbere vultu;</p>
 <p>osque meum sensi pando occallescere rostro,</p>
 <p>colla tumere toris, et qua modo pocula parte</p>
 <p>sumpta mihi fuerant, illa vestigia feci,</p>
 <p n="285">cumque eadem passis (tantum medicamina possunt!)</p>
 <p>claudor hara, solumque suis caruisse figura</p>
 <p>vidimus Eurylochum: solus data pocula fugit.</p>
 <p>Quae nisi vitasset, pecoris pars una manerem</p>
 <p>nunc quoque saetigeri, nec tantae cladis ab illo</p>
 <p n="290">certior ad Circen ultor venisset Ulixes.</p>
<milestone ed="P" unit="para"/> <p>Pacifer huic dederat florem Cyllenius album,</p>
 <p>moly vocant superi, nigra radice tenetur;</p>
 <p>tutus eo monitisque simul caelestibus intrat</p>
 <p>ille domum Circes, et ad insidiosa vocatus</p>
 <p n="295">pocula, conantem virga mulcere capillos</p>
 <p>reppulit et stricto pavidam deterruit ense.</p>
 <p>Inde fides dextraeque datae, thalamoque receptus</p>
 <p>coniugii dotem sociorum corpora poscit.</p>
 <p>Spargimur ignotae sucis melioribus herbae</p>
 <p n="300">percutimurque caput conversae verbere virgae,</p>
 <p>verbaque dicuntur dictis contraria verbis.</p>
 <p>Quo magis illa canit, magis hoc tellure levati</p>
 <p>erigimur, saetaeque cadunt, bifidosque relinquit</p>
 <p>rima pedes, redeunt umeri et subiecta lacertis</p>
 <p n="305">bracchia sunt: flentem flentes amplectimur ipsi</p>
 <p>haeremusque ducis collo nec verba locuti</p>
 <p>ulla priora sumus quam nos testantia gratos.</p>
<milestone ed="More" n="PICUS AND CANENS" unit="tale"/>
<milestone ed="P" unit="para"/> <p>Annua nos illic tenuit mora, multaque praesens</p>
 <p>tempore tam longo vidi, multa auribus hausi,</p>
 <p n="310">hoc quoque cum multis, quod clam mihi rettulit una</p>
 <p>quattuor e famulis ad talia sacra paratis.</p>
 <p>Cum duce namque meo Circe dum sola moratur,</p>
 <p>illa mihi niveo factum de marmore signum</p>
 <p>ostendit iuvenale, gerens in vertice picum,</p>
 <p n="315">aede sacra positum multisque insigne coronis.</p>
<milestone ed="P" unit="para"/> <p>Quis foret et quare sacra coleretur in aede,</p>
 <p>cur hanc ferret avem, quaerenti et scire volenti</p>
 <p>accipe ait Macareu, dominaeque potentia quae sit</p>
 <p>hinc quoque disce meae: tu dictis adice mentem!</p>
<milestone n="320" unit="card"/>
<milestone ed="Magnus" n="Picus et Canens." unit="tale"/>
<milestone ed="P" unit="para"/> <p n="320">Picus in Ausoniis, proles Saturnia terris</p>
 <p>rex fuit, utilium bello studiosus equorum;</p>
 <p>forma viro, quam cernis, erat: licet ipse decorem</p>
 <p>adspicias fictaque probes ab imagine veram.</p>
 <p>Par animus formae; nec adhuc spectasse per annos</p>
 <p n="325">quinquennem poterat Graia quater Elide pugnam.</p>
 <p>Ille suos dryadas Latiis in montibus ortas</p>
 <p>verterat in vultus, illum fontana petebant</p>
 <p>numina, naiades, quas Albula, quasque Numici,</p>
 <p>quas Anienis aquae cursuque brevissimus Almo</p>
 <p n="330">Narve tulit praeceps et opacae Farfarus umbrae,</p>
 <p>quaeque colunt Scythicae stagnum nemorale Dianae</p>
 <p>finitimosque lacus; spretis tamen omnibus unam</p>
 <p>ille colit nymphen, quam quondam in colle Palati</p>
 <p>dicitur Ionio peperisse Venilia Iano.</p>
 <p n="335">Haec ubi nubilibus primum maturuit annis,</p>
 <p>praeposito cunctis Laurenti tradita Pico est,</p>
 <p>rara quidem facie, sed rarior arte canendi,</p>
 <p>unde Canens dicta est: silvas et saxa movere</p>
 <p>et mulcere feras et flumina longa morari</p>
 <p n="340">ore suo volucresque vagas retinere solebat.</p>
<milestone ed="P" unit="para"/> <p>Quae dum feminea modulatur carmina voce,</p>
 <p>exierat tecto Laurentes Picus in agros,</p>
 <p>indigenas fixurus apros, tergumque premebat</p>
 <p>acris equi, laevaque hastilia bina ferebat,</p>
 <p n="345">poeniceam fulvo chlamydem contractus ab auro.</p>
<milestone ed="P" unit="para"/> <p>Venerat in silvas et filia Solis easdem,</p>
 <p>utque novas legeret fecundis collibus herbas,</p>
 <p>nomine dicta suo Circaea reliquerat arva.</p>
 <p>Quae simul ac iuvenem, virgultis abdita, vidit,</p>
 <p n="350">obstipuit: cecidere manu, quas legerat, herbae,</p>
 <p>flammaque per totas visa est errare medullas.</p>
 <p>Ut primum valido mentem conlegit ab aestu,</p>
 <p>quid cuperet, fassura fuit: ne posset adire,</p>
 <p>cursus equi fecit circumfususque satelles.</p>
 <p n="355">Non ait effugies, vento rapiare licebit,</p>
 <p>si modo me novi, si non evanuit omnis</p>
 <p>herbarum virtus et non mea carmina fallunt.</p>
<milestone ed="P" unit="para"/> <p>Dixit et effigiem, nullo cum corpore, falsi</p>
 <p>finxit apri praeterque oculos transcurrere regis</p>
 <p n="360">iussit et in densum trabibus nemus ire videri,</p>
 <p>plurima qua silva est et equo loca pervia non sunt.</p>
 <p>Haud mora: continuo praedae petit inscius umbram</p>
 <p>Picus equique celer spumantia terga relinquit</p>
 <p>spemque sequens vanam silva pedes errat in alta.</p>
 <p n="365">Concipit illa preces et verba precantia dicit</p>
 <p>ignotosque deos ignoto carmine adorat,</p>
 <p>quo solet et niveae vultum confundere Lunae</p>
 <p>et patrio capiti bibulas subtexere nubes.</p>
 <p>Tum quoque cantato densetur carmine caelum,</p>
 <p n="370">et nebulas exhalat humus, caecisque vagantur</p>
 <p>limitibus comites, et abest custodia regis.</p>
 <p>Nacta locum tempusque per, o, tua lumina dixit,</p>
 <p>quae mea ceperunt, perque hanc, pulcherrime, formam,</p>
 <p>quae facit, ut supplex tibi sim dea, consule nostris</p>
 <p n="375">ignibus et socerum, qui pervidet omnia, Solem</p>
 <p>accipe, nec durus Titanida despice Circen!</p>
<milestone ed="P" unit="para"/> <p>Dixerat. Ille ferox ipsamque precesque relinquit</p>
 <p>et quaecumque es ait, non sum tuus: altera captum</p>
 <p>me tenet et teneat per longum, comprecor, aevum!</p>
 <p n="380">Nec venere externa socialia foedera laedam,</p>
 <p>dum mihi Ianigenam servabunt fata Canentem!</p>
 <p>Saepe retemptatis precibus Titania frustra</p>
 <p>non impune feres, neque ait reddere Canenti,</p>
 <p>laesaque quid faciat, quid amans, quid femina disces</p>
 <p n="385">rebus ait sed amans et laesa et femina Circe!</p>
<milestone ed="P" unit="para"/> <p>Tum bis ad occasum, bis se convertit ad ortus,</p>
 <p>ter iuvenem baculo tetigit, tria carmina dixit.</p>
 <p>Ille fugit, sed se solito velocius ipse</p>
 <p>currere miratur: pennas in corpore vidit,</p>
 <p n="390">seque novam subito Latiis accedere silvis</p>
 <p>indignatus avem duro fera robora rostro</p>
 <p>figit et iratus longis dat vulnera ramis.</p>
 <p>Purpureum chlamydis pennae traxere colorem,</p>
 <p>fibula quod fuerat vestemque momorderat aurum,</p>
 <p n="395">pluma fit, et fulvo cervix praecingitur auro,</p>
 <p>nec quicquam antiquum Pico nisi nomina restat.</p>
<milestone ed="P" unit="para"/> <p>Interea comites, clamato saepe per agros</p>
 <p>nequiquam Pico nullaque in parte reperto,</p>
 <p>inveniunt Circen (nam iam tenuaverat auras</p>
 <p n="400">passaque erat nebulas ventis ac sole recludi)</p>
 <p>criminibusque premunt veris regemque reposcunt</p>
 <p>vimque ferunt saevisque parant incessere telis.</p>
<milestone ed="P" unit="para"/> <p>Illa nocens spargit virus sucosque veneni</p>
 <p>et Noctem noctisque deos Ereboque chaoque</p>
 <p n="405">convocat et longis Hecaten ululatibus orat:</p>
 <p>exsiluere loco (dictu mirabile) silvae,</p>
 <p>ingemuitque solum, vicinaque palluit arbor,</p>
 <p>sparsaque sanguineis maduerunt pabula guttis,</p>
 <p>et lapides visi mugitus edere raucos,</p>
 <p n="410">et latrare canes et humus serpentibus atris</p>
 <p>squalere et tenues animae volitare videntur.</p>
 <p>Attonitum monstris vulgus pavet: illa paventis</p>
 <p>ora venenata tetigit mirantia virga,</p>
 <p>cuius ab attactu variarum monstra ferarum</p>
 <p n="415">in iuvenes veniunt: nulli sua mansit imago.</p>
<milestone ed="P" unit="para"/> <p>Sparserat occiduus Tartessia litora Phoebus,</p>
 <p>et frustra coniunx oculis animoque Canentis</p>
 <p>exspectatus erat: famuli populusque per omnes</p>
 <p>discurrunt silvas atque obvia lumina portant;</p>
 <p n="420">nec satis est nymphae flere et lacerare capillos</p>
 <p>et dare plangorem (facit et tamen omnia) seque</p>
 <p>proripit ac Latios errat vesana per agros.</p>
 <p>Sex illam noctes, tetidem redeuntia solis</p>
 <p>lumina viderunt inopem somnique cibique</p>
 <p n="425">per iuga, per valles, qua fors ducebat, euntem.</p>
<milestone ed="P" unit="para"/> <p>Ultimus adspexit Thybris luctuque viaque</p>
 <p>fessam et iam longa ponentem corpora ripa.</p>
 <p>Illic cum lacrimis ipso modulata dolore</p>
 <p>verba sono tenui maerens fundebat, ut olim</p>
 <p n="430">carmina iam moriens canit exequialia cygnus.</p>
 <p>Luctibus extremis teneras liquefacta medullas</p>
 <p>tabuit inque leves paulatim evanuit auras;</p>
 <p>fama tamen signata loco est, quem rite Canentem</p>
 <p>nomine de nymphae veteres dixere Camenae.</p>
<milestone ed="P" unit="para"/> <p n="435">Talia multa mihi longum narrata per annum</p>
 <p>visaque sunt. Resides et desuetudine tardi</p>
 <p>rursus inire fretum, rursus dare vela iubemur.</p>
 <p>Ancipitesque vias et iter Titania vastum</p>
 <p>dixerat et saevi restare pericula ponti.</p>
 <p n="440">Pertimui, fateor, nactusque hoc litus adhaesi.</p>
<milestone n="441" unit="card"/>
<milestone ed="Magnus" n="Diomedis socii. Oleaster." unit="tale"/>
<milestone ed="P" unit="para"/> <p>Finierat Macareus. Urnaque Aeneia nutrix</p>
 <p>condita marmoreo tumulo breve carmen habebat:</p>
 <p>HIC   ME   CAIETAM   NOTAE   PIETATIS   ALUMNUS</p>
 <p>EREPTAM   ARGOLICO   QUO   DEBUIT   IGNE   CREMAVIT.</p>
 <p n="445">Solvitur herboso religatus ab aggere funis,</p>
 <p>et procul insidias infamataeque relinquunt</p>
 <p>tecta deae lucosque petunt, ubi nubilus umbra</p>
 <p>in mare cum flava prorumpit Thybris harena;</p>
 <p>Faunigenaeque domo potitur nataque Latini,</p>
 <p n="450">non sine Marte tamen: bellum cum gente feroci</p>
 <p>suscipitur, pactaque furit pro coniuge Turnus.</p>
 <p>Concurrit Latio Tyrrhenia tota, diuque</p>
 <p>ardua sollicitis victoria quaeritur armis.</p>
<milestone ed="P" unit="para"/> <p>Auget uterque suas externo robore vires,</p>
 <p n="455">et multi Rutulos, multi Troiana tuentur</p>
 <p>castra. Neque Aeneas Euandri ad moenia frustra,</p>
 <p>at Venulus frustra profugi Diomedis ad urbem</p>
 <p>venerat: ille quidem sub Iapyge maxima Dauno</p>
 <p>moenia condiderat dotaliaque arva tenebat.</p>
 <p n="460">Sed Venulus Turni postquam mandata peregit</p>
 <p>auxilium petiit, vires Aetolius heros</p>
 <p>excusat: nec se aut soceri committere pugnae</p>
 <p>velle sui populos, aut quos e gente suorum</p>
 <p>armet habere ullos, neve haec commenta putetis,</p>
 <p n="465">admonitu quamquam luctus renoventur amari</p>
 <p>perpetiar memorare tamen. Postquam alta cremata est</p>
 <p>Ilion et Danaas paverunt Pergama flammas,</p>
 <p>Naryciusque heros, a virgine virgine rapta,</p>
 <p>quam meruit poenam solus, digessit in omnes,</p>
 <p n="470">spargimur et ventis inimica per aequora rapti</p>
 <p>fulmina, noctem, imbres, iram caelique marisque</p>
 <p>perpetimur Danai cumulumque Capherea cladis.</p>
 <p>Neve morer referens tristes ex ordine casus,</p>
 <p>Graecia tum potuit Priamo quoque flenda videri.</p>
 <p n="475">Me tamen armiferae servatum cura Minervae</p>
 <p>fluctibus eripuit, patriis sed rursus ab agris</p>
 <p>pellor, et antiquo memores de vulnere poenas</p>
 <p>exigit alma Venus, tantosque per alta labores</p>
 <p>aequora sustinui, tantos terrestribus armis,</p>
 <p n="480">ut mihi felices sint illi saepe vocati,</p>
 <p>quos communis hiems importunusque Caphereus</p>
 <p>mersit aquis, vellemque horum pars una fuissem.</p>
<milestone ed="P" unit="para"/> <p>Ultima iam passi comites belloque fretoque</p>
 <p>deficiunt finemque rogant erroris, at Acmon</p>
 <p n="485">fervidus ingenio, tum vero et cladibus asper,</p>
 <p>quid superest, quod iam patientia nostra recuset</p>
 <p>ferre, viri? dixit; quid habet Cytherea, quod ultra</p>
 <p>(velle puta!) faciat? Nam dum peiora timentur,</p>
 <p>est locus in vulnus: sors autem ubi pessima rerum,</p>
 <p n="490">sub pedibus timor est securaque summa malorum.</p>
 <p>Audiat ipsa licet, et, quod facit, oderit omnes</p>
 <p>sub Diomede viros, odium tamen illius omnes</p>
 <p>spernimus: et magno stat magna potentia nobis!</p>
<milestone ed="P" unit="para"/> <p>Talibus iratam Venerem Pleuronius Acmon</p>
 <p n="495">instimulat verbis stimulisque resuscitat iram.</p>
 <p>Dicta placent paucis: numeri maioris amici</p>
 <p>Acmona corripimus; cui respondere volenti</p>
 <p>vox pariter vocisque via est tenuata, comaeque</p>
 <p>in plumas abeunt, plumis nova colla teguntur</p>
 <p n="500">pectoraque et tergum, maiores bracchia pennas</p>
 <p>accipiunt, cubitusque leves sinuatur in alas.</p>
 <p>Magna pedis digitos pars occupat, oraque cornu</p>
 <p>indurata rigent finemque in acumine ponunt.</p>
 <p>Hunc Lycus, hunc Idas et cum Rhexenore Nycteus,</p>
 <p n="505">hunc miratur Abas: et dum mirantur, eandem</p>
 <p>accipiunt faciem, numerusque ex agmine maior</p>
 <p>subvolat et remos plausis circumvolat alis.</p>
 <p>Si volucrum quae sit dubiarum forma, requiris,</p>
 <p>ut non cygnorum, sic albis proxima cygnis.</p>
 <p n="510">Vix equidem has sedes et Iapygis arida Dauni</p>
 <p>arva gener teneo minima cum parte meorum.</p>
<milestone ed="More" n="METAMORPHOSES RELATED TO AENEAS" unit="tale"/>
<milestone ed="P" unit="para"/> <p>Hactenus Oenides. Venulus Calydonia regna</p>
 <p>Peucetiosque sinus Messapiaque arva relinquit.</p>
 <p>In quibus antra videt, quae multa nubila silva</p>
 <p n="515">et levibus cannis manantia semicaper Pan</p>
 <p>nunc tenet, at quodam tenuerunt tempore nymphae.</p>
 <p>Apulus has illa pastor regione fugatas</p>
 <p>terruit et primo subita formidine movit,</p>
 <p>mox, ubi mens rediit et contempsere sequentem,</p>
 <p n="520">ad numerum motis pedibus duxere choreas.</p>
 <p>Improbat has pastor, saltuque imitatus agresti</p>
 <p>addidit obscenis convicia rustica dictis,</p>
 <p>nec prius os tacuit, quam guttura condidit arbor:</p>
 <p>arbore enim sucoque licet cognoscere mores;</p>
 <p n="525">quippe notam linguae bacis oleaster amaris</p>
 <p>exhibet: asperitas verborum cessit in illas.</p>
<milestone n="527" unit="card"/>
<milestone ed="Magnus" n="Aeneae naves. Ardea." unit="tale"/>
<milestone ed="P" unit="para"/> <p>Hinc ubi legati rediere, negata ferentes</p>
 <p>arma Aetola sibi, Rutuli sine viribus illis</p>
 <p>bella instructa gerunt, multumque ab utraque cruoris</p>
 <p n="530">parte datur; fert ecce avidas in pinea Turnus</p>
 <p>texta faces, ignesque timent, quibus unda pepercit.</p>
 <p>Iamque picem et ceras alimentaque cetera flammae</p>
 <p>Mulciber urebat perque altum ad carbasa malum</p>
 <p>ibat, et incurvae fumabant transtra carinae:</p>
 <p n="535">cum memor has pinus Idaeo vertice caesas</p>
 <p>sancta deum genetrix tinnitibus aera pulsi</p>
 <p>aeris et inflati complevit murmure buxi,</p>
 <p>perque leves domitis invecta leonibus auras</p>
 <p>inrita sacrilega iactas incendia dextra,</p>
 <p n="540">Turne! ait. Eripiam, nec me patiente cremabit</p>
 <p>ignis edax nemorum partes et membra meorum.</p>
<milestone ed="P" unit="para"/> <p>Intonuit dicente dea, tonitrumque secuti</p>
 <p>cum saliente graves ceciderunt grandine nimbi,</p>
 <p>aeraque et tumidum subitis concursibus aequor</p>
 <p n="545">Astraei turbant et eunt in proelia fratres.</p>
 <p>E quibus alma parens unius viribus usa</p>
 <p>stuppea praerupit Phrygiae retinacula puppis</p>
 <p>fertque rates pronas medioque sub aequore mergit;</p>
 <p>robore mollito lignoque in corpora verso</p>
 <p n="550">in capitum facies puppes mutantur aduncae,</p>
 <p>in digitos abeunt et crura natantia remi,</p>
 <p>quodque prius fuerat, latus est mediisque carina</p>
 <p>subdita navigiis spinae mutatur in usum,</p>
 <p>lina comae molles, antemnae bracchia fiunt,</p>
 <p n="555">caerulus, ut fuerat, color est; quasque ante timebant,</p>
 <p>illas virgineis exercent lusibus undas</p>
 <p>naides aequoreae durisque in montibus ortae</p>
 <p>molle fretum celebrant nec eas sua tangit origo.</p>
 <p>Non tamen oblitae, quam multa pericula saepe</p>
 <p n="560">pertulerint pelago, iactatis saepe carinis</p>
 <p>supposuere manus, nisi siqua vehebat Achivos:</p>
 <p>cladis adhuc Phrygiae memores, odere Pelasgos</p>
 <p>Neritiaeque ratis viderunt fragmina laetis</p>
 <p>vultibus et laetis videre rigescere puppem</p>
 <p n="565">vultibus Alcinoi saxumque increscere ligno.</p>
<milestone ed="P" unit="para"/> <p>Spes erat, in nymphas animata classe marinas,</p>
 <p>posse metu monstri Rutulum desistere bello:</p>
 <p>perstat, habetque deos pars utraque, quodque deorum est</p>
 <p>instar, habent animos; nec iam dotalia regna</p>
 <p n="570">nec sceptrum soceri, nec te, Lavinia virgo,</p>
 <p>sed vicisse petunt deponendique pudore</p>
 <p>bella gerunt, tandemque Venus victricia nati</p>
 <p>arma videt, Turnusque cadit, cadit Ardea, Turno</p>
 <p>sospite dicta potens. Quem postquam barbarus ensis</p>
 <p n="575">abstulit et tepida latuerunt tecta favilla,</p>
 <p>congerie e media tum primum cognita praepes</p>
 <p>subvolat et cineres plausis everberat alis.</p>
 <p>Et sonus et macies et pallor et omnia, captam</p>
 <p>quae deceant urbem, nomen quoque mansit in illa</p>
 <p n="580">urbis; et ipsa suis deplangitur Ardea pennis.</p>
<milestone n="581" unit="card"/>
<milestone ed="Magnus" n="Aeneas Indiges." unit="tale"/>
<milestone ed="P" unit="para"/> <p>Iamque deos omnes ipsamque Aeneia virtus</p>
 <p>Iunonem veteres finire coegerat iras,</p>
 <p>cum, bene fundatis opibus crescentis Iuli,</p>
 <p>tempestivus erat caelo Cythereius heros:</p>
 <p n="585">ambieratque Venus superos, colloque parentis</p>
 <p>circumfusa sui numquam mihi dixerat ullo</p>
 <p>tempore dure pater, nunc sis mitissimus, opto,</p>
 <p>Aeneaeque meo, qui te de sanguine nostro</p>
 <p>fecit avum, quamvis parvum des, optime, numen,</p>
 <p n="590">dummodo des aliquod: satis est inamabile regnum</p>
 <p>adspexisse semel, Stygios semel isse per amnes.</p>
<milestone ed="P" unit="para"/> <p>Adsensere dei, nec coniunx regia vultus</p>
 <p>immotos tenuit placatoque adnuit ore;</p>
 <p>tum pater estis ait caelesti numine digni,</p>
 <p n="595">quaeque petis, pro quoque petis: cape, nata, quod optas!</p>
<milestone ed="P" unit="para"/> <p>Fatus erat: gaudet gratesque agit illa parenti,</p>
 <p>perque leves auras iunctis invecta columbis</p>
 <p>litus adit Laurens, ubi tectus harundine serpit</p>
 <p>in freta flumineis vicina Numicius undis.</p>
 <p n="600">Hunc iubet Aeneae, quaecumque obnoxia morti,</p>
 <p>abluere et tacito deferre sub aequora cursu;</p>
 <p>corniger exsequitur Veneris mandata suisque,</p>
 <p>quidquid in Aenea fuerat mortale, repurgat</p>
 <p>et respergit aquis: pars optima restitit illi.</p>
 <p n="605">Lustratum genetrix divino corpus odore</p>
 <p>unxit et ambrosia cum dulci nectare mixta</p>
 <p>contigit os fecitque deum, quem turba Quirini</p>
 <p>nuncupat Indigetem temploque arisque recepit.</p>
<milestone n="609" unit="card"/>
<milestone ed="Magnus" n="Pomona et Vertumnus. Anaxarete." unit="tale"/>
<milestone ed="P" unit="para"/> <p>Inde sub Ascanii dicione binominis Alba</p>
 <p n="610">resque Latina fuit. Succedit Silvius illi.</p>
 <p>Quo satus antiquo tenuit repetita Latinus</p>
 <p>nomina cum sceptro. Clarus subit Alba Latinum.</p>
 <p>Epytus ex illo est; post hunc Capetusque Capysque,</p>
 <p>sed Capys ante fuit. Regnum Tiberinus ab illis</p>
 <p n="615">cepit et in Tusci demersus fluminis undis</p>
 <p>nomina fecit aquae; de quo Remulusque feroxque</p>
 <p>Acrota sunt geniti. Remulus maturior annis</p>
 <p>fulmineo periit, imitator fulminis, ictu.</p>
 <p>Fratre suo sceptrum moderatior Acrota forti</p>
 <p n="620">tradit Aventino, qui, quo regnarat, eodem</p>
 <p>monte iacet positus tribuitque vocabula monti.</p>
<milestone ed="P" unit="para"/> <p>Iamque Palatinae summam Proca gentis habebat.</p>
 <p>Rege sub hoc Pomona fuit, qua nulla Latinas</p>
 <p>inter hamadryadas coluit sollertius hortos</p>
 <p n="625">nec fuit arborei studiosior altera fetus.</p>
 <p>Unde tenet nomen: non silvas illa nec amnes,</p>
 <p>rus amat et ramos felicia poma ferentes.</p>
 <p>Nec iaculo gravis est, sed adunca dextera falce,</p>
 <p>qua modo luxuriem premit et spatiantia passim</p>
 <p n="630">bracchia compescit, fisso modo cortice lignum</p>
 <p>inserit et sucos alieno praestat alumno;</p>
 <p>nec sentire sitim patitur bibulaeque recurvas</p>
 <p>radicis fibras labentibus inrigat undis:</p>
 <p>hic amor, hoc studium; veneris quoque nulla cupido est.</p>
<milestone ed="P" unit="para"/> <p n="635">Vim tamen agrestum metuens pomaria claudit</p>
 <p>intus et accessus prohibet refugitque viriles.</p>
 <p>Quid non et satyri, saltatibus apta iuventus,</p>
 <p>fecere et pinu praecincti cornua Panes</p>
 <p>Silenusque, suis semper iuvenalior annis,</p>
 <p n="640">quique deus fures vel falce vel inguine terret,</p>
 <p>ut poterentur ea? Sed enim superabat amando</p>
 <p>hos quoque Vertumnus neque erat felicior illis.</p>
 <p>O quotiens habitu duri messoris aristas</p>
 <p>corbe tulit verique fuit messoris imago!</p>
 <p n="645">Tempora saepe gerens faeno religata recenti</p>
 <p>desectum poterat gramen versasse videri;</p>
 <p>saepe manu stimulos rigida portabat, ut illum</p>
 <p>iurasses fessos modo disiunxisse iuvencos.</p>
 <p>Falce data frondator erat vitisque putator;</p>
 <p n="650">induerat scalas: lecturum poma putares;</p>
 <p>miles erat gladio, piscator harundine sumpta.</p>
<milestone ed="P" unit="para"/> <p>Denique per multas aditum sibi saepe figuras</p>
 <p>repperit, ut caperet spectatae gaudia formae.</p>
 <p>Ille etiam picta redimitus tempora mitra,</p>
 <p n="655">innitens baculo, positis per tempora canis,</p>
 <p>adsimulavit anum cultosque intravit in hortos</p>
 <p>pomaque mirata est tanto que potentior! inquit,</p>
 <p>paucaque laudatae dedit oscula, qualia numquam</p>
 <p>vera dedisset anus, glaebaque incurva resedit</p>
 <p n="660">suspiciens pandos autumni pondere ramos.</p>
<milestone ed="P" unit="para"/> <p>Ulmus erat contra speciosa nitentibus uvis:</p>
 <p>quam socia postquam pariter cum vite probavit,</p>
 <p>at si staret ait caelebs sine palmite truncus,</p>
 <p>nil praeter frondes, quare peteretur, haberet;</p>
 <p n="665">haec quoque, quae iuncta est, vitis requiescit in illo:</p>
 <p>si non nupta foret, terrae acclinata iaceret.</p>
 <p>Tu tamen exemplo non tangeris arboris huius</p>
 <p>concubitusque fugis nec te coniungere curas.</p>
 <p>Atque utinam velles! Helene non pluribus esset</p>
 <p n="670">sollicitata procis nec quae Lapitheia movit</p>
 <p>proelia nec coniunx nimium tardantis Ulixei.</p>
 <p>Nunc quoque, cum fugias averserisque petentes,</p>
 <p>mille viri cupiunt et semideique deique</p>
 <p>et quaecumque tenent Albanos numina montes.</p>
 <p n="675">Sed tu, si sapies, si te bene iungere anumque</p>
 <p>hanc audire voles, quae te plus omnibus illis,</p>
 <p>plus quam credis, amo, vulgares reice taedas</p>
 <p>Vertumnumque tori socium tibi selige! pro quo</p>
 <p>me quoque pignus habes (neque enim sibi notior ille est,</p>
 <p n="680">quam mihi); nec passim toto vagus errat in orbe:</p>
 <p>haec loca magna colit; nec, uti pars magna procorum,</p>
 <p>quam modo vidit, amat: tu primus et ultimus illi</p>
 <p>ardor eris, solique suos tibi devovet annos.</p>
 <p>Adde, quod est iuvenis, quod naturale decoris</p>
 <p n="685">munus habet formasque apte fingetur in omnes,</p>
 <p>et quod erit iussus, iubeas licet omnia, fiet.</p>
 <p>Quid quod amatis idem? quod, quae tibi poma coluntur,</p>
 <p>primus habet laetaque tenet tua munera dextra?</p>
 <p>Sed neque iam fetus desiderat arbore demptos,</p>
 <p n="690">nec, quas hortus alit, cum sucis mitibus herbas,</p>
 <p>nec quicquam, nisi te; miserere ardentis et ipsum,</p>
 <p>quod petit, ore meo praesentem crede precari</p>
 <p>ultoresque deos et pectora dura perosam</p>
 <p>Idalien memoremque time Rhamnusidis iram!</p>
<milestone ed="P" unit="para"/> <p n="695">Quoque magis timeas (etenim mihi multa vetustas</p>
 <p>scire dedit), referam tota notissima Cypro</p>
 <p>facta, quibus flecti facile et mitescere possis.</p>
<milestone n="698" unit="card"/>
<milestone ed="More" n="ANAXARETE TRANSFORMED" unit="tale"/>
<milestone ed="P" unit="para"/> <p>Viderat a veteris generosam sanguine Teucri</p>
 <p>Iphis Anaxareten, humili de stirpe creatus,</p>
 <p n="700">viderat et totis perceperat ossibus aestum</p>
 <p>luctatusque diu, postquam ratione furorem</p>
 <p>vincere non potuit, supplex ad limina venit</p>
 <p>et modo nutrici miserum confessus amorem,</p>
 <p>ne sibi dura foret, per spes oravit alumnae,</p>
 <p n="705">et modo de multis blanditus cuique ministris</p>
 <p>sollicita petiit propensum voce favorem;</p>
 <p>saepe ferenda dedit blandis sua verba tabellis,</p>
 <p>interdum madidas lacrimarum rore coronas</p>
 <p>postibus intendit posuitque in limine duro</p>
 <p n="710">molle latus tristisque serae convicia fecit.</p>
 <p>Saevior illa freto surgente cadentibus Haedis,</p>
 <p>durior et ferro, quod Noricus excoquit ignis,</p>
 <p>et saxo, quod adhuc vivum radice tenetur,</p>
 <p>spernit et inridet factisque inmitibus addit</p>
 <p n="715">verba superba ferox et spe quoque fraudat amantem.</p>
<milestone ed="P" unit="para"/> <p>Non tulit impatiens longi tormenta doloris</p>
 <p>Iphis et ante fores haec verba novissima dixit:</p>
<milestone ed="P" unit="para"/> <p>Vincis, Anaxarete, neque erunt tibi taedia tandem</p>
 <p>ulla ferenda mei: laetos molire triumphos</p>
 <p n="720">et Paeana voca nitidaque incingere lauru!</p>
 <p>Vincis enim, moriorque libens: age, ferrea, gaude!</p>
 <p>Certe aliquid laudare mei cogeris amoris,</p>
 <p>quo tibi sim gratus, meritumque fatebere nostrum.</p>
 <p>Non tamen ante tui curam fugisse memento,</p>
 <p n="725">quam vitam, geminaque simul mihi luce carendum est.</p>
 <p>Nec tibi fama mei ventura est nuntia leti:</p>
 <p>ipse ego, ne dubites, adero praesensque videbor,</p>
 <p>corpore ut exanimi crudelia lumina pascas.</p>
 <p>Si tamen, o superi, mortalia facta videtis,</p>
 <p n="730">este mei memores (nihil ultra lingua precari</p>
 <p>sustinet) et longo facite ut narremur in aevo,</p>
 <p>et, quae dempsistis vitae, date tempora famae!</p>
<milestone ed="P" unit="para"/> <p>Dixit, et ad postes ornatos saepe coronis</p>
 <p>umentes oculos et pallida bracchia tollens,</p>
 <p n="735">cum foribus laquei religaret vincula summis,</p>
 <p>haec tibi serta placent, crudelis et impia? dixit,</p>
 <p>inseruitque caput, sed tum quoque versus ad illam,</p>
 <p>atque onus infelix elisa fauce pependit.</p>
<milestone ed="P" unit="para"/> <p>Icta pedum motu trepidantem et multa timenem</p>
 <p n="740">visa dedisse sonum est adapertaque ianua factum</p>
 <p>prodidit. Exclamant famuli frustraque levatum</p>
 <p>(nam pater occiderat) referunt ad limina matris;</p>
 <p>accipit illa sinu complexaque frigida nati</p>
 <p>membra sui postquam miserarum verba parentum</p>
 <p n="745">edidit et matrum miserarum facta peregit,</p>
 <p>funera ducebat mediam lacrimosa per urbem</p>
 <p>luridaque arsuro portabat membra feretro.</p>
<milestone ed="P" unit="para"/> <p>Forte viae vicina domus, qua flebilis ibat</p>
 <p>pompa, fuit, duraeque sonus plangoris ad aures</p>
 <p n="750">venit Anaxaretae, quam iam deus ultor agebat:</p>
 <p>mota tamen videamus ait miserabile funus</p>
 <p>et patulis iniit tectum sublime fenestris;</p>
 <p>vixque bene impositum lecto prospexerat Iphin,</p>
 <p>deriguere oculi, calidusque e corpore sanguis</p>
 <p n="755">inducto pallore fugit, conataque retro</p>
 <p>ferre pedes haesit, conata avertere vultus</p>
 <p>hoc quoque non potuit, paulatimque occupat artus,</p>
 <p>quod fuit in duro iam pridem pectore, saxum.</p>
 <p>Neve ea ficta putes, dominae sub imagine signum</p>
 <p n="760">servat adhuc Salamis: Veneris quoque nomine templum</p>
 <p>Prospicientis habet.  Quorum memor, o mea, lentos</p>
 <p>pone, precor, fastus et amanti iungere, nymphe.</p>
 <p>Sic tibi nil vernum nascentia frigus adurat</p>
 <p>poma nec excutiant rapidi florentia venti!'</p>
<milestone ed="P" unit="para"/> <p n="765">Haec ubi nequiquam formae deus aptus anili</p>
 <p>edidit, in iuvenem rediit et anilia demit</p>
 <p>instrumenta sibi talisque apparuit illi,</p>
 <p>qualis ubi oppositas nitidissima solis imago</p>
 <p>evicit nubes nullaque obstante reluxit,</p>
 <p n="770">vimque parat: sed vi non est opus, inque figura</p>
 <p>capta dei nymphe est et mutua vulnera sensit.</p>
<milestone n="772" unit="card"/>
<milestone ed="Magnus" n="Romulus et Hersilia." unit="tale"/>
<milestone ed="P" unit="para"/> <p>Proximus Ausonias iniusti miles Amuli</p>
 <p>rexit opes, Numitorque senex amissa nepotis</p>
 <p>munere regna capit, festisque Palilibus urbis</p>
 <p n="775">moenia conduntur, Tatiusque patresque Sabini</p>
 <p>bella gerunt, arcisque via Tarpeia reclusa</p>
 <p>dignam animam poena congestis exuit armis.</p>
<milestone ed="P" unit="para"/> <p>Inde sati Curibus tacitorum more luporum</p>
 <p>ore premunt voces et corpora victa sopore</p>
 <p n="780">invadunt portasque petunt, quas obice firmo</p>
 <p>clauserat Iliades: unam tamen ipsa reclusit</p>
 <p>nec strepitum verso Saturnia cardine fecit.</p>
 <p>Sola Venus portae cecidisse repagula sensit</p>
 <p>et clausura fuit, nisi quod rescindere numquam</p>
 <p n="785">dis licet acta deum. Iano loca iuncta tenebant</p>
 <p>naides Ausoniae gelido rorantia fonte:</p>
 <p>has rogat auxilium, nec nymphae iusta petentem</p>
 <p>sustinuere deam venasque et flumina fontis</p>
 <p>elicuere sui; nondum tamen invia Iani</p>
 <p n="790">ora patentis erant, neque iter praecluserat unda:</p>
 <p>lurida supponunt fecundo sulphura fonti</p>
 <p>incenduntque cavas fumante bitumine venas.</p>
 <p>Viribus his aliisque vapor penetravit ad ima</p>
 <p>fontis, et Alpino modo quae certare rigori</p>
 <p n="795">audebatis aquae, non ceditis ignibus ipsis!</p>
 <p>Flammifera gemini fumant adspergine postes,</p>
 <p>portaque, nequiquam rigidis promissa Sabinis,</p>
 <p>fonte fuit praestructa novo, dum Martius arma</p>
 <p>indueret miles; quae postquam Romulus ultro</p>
 <p n="800">obtulit, et strata est tellus Romana Sabinis</p>
 <p>corporibus strata estque suis, generique cruorem</p>
 <p>sanguine cum soceri permiscuit impius ensis,</p>
 <p>pace tamen sisti bellum nec in ultima tantum</p>
 <p>decertare placet Tatiumque accedere regno.</p>
<milestone ed="P" unit="para"/> <p n="805">Occiderat Tatius, populisque aequata duobus,</p>
 <p>Romule, iura dabas, posita cum casside Mavors</p>
 <p>talibus adfatur divumque hominumque parentem:</p>
 <p>Tempus adest, genitor, quoniam fundamine magno</p>
 <p>res Romana valet et praeside pendet ab uno,</p>
 <p n="810">praemia (sunt promissa mihi dignoque nepoti!)</p>
 <p>solvere et ablatum terris imponere caelo.</p>
 <p>Tu mihi concilio quondam praesente deorum</p>
 <p>(nam memoro memorique animo pia verba notavi)</p>
 <p>unus erit, quem tu tolles in caerula caeli</p>
 <p n="815">dixisti: rata sit verborum summa tuorum!</p>
<milestone ed="P" unit="para"/> <p>Adnuit omnipotens et nubibus aera caecis</p>
 <p>occuluit tonitruque et fulgure terruit orbem:</p>
 <p>quae sibi promissae sensit rata signa rapinae</p>
 <p>innixusque hastae pressos temone cruento</p>
 <p n="820">impavidus conscendit equos Gradivus et ictu</p>
 <p>verberis increpuit pronusque per aera lapsus</p>
 <p>constitit in summo nemorosi colle Palati</p>
 <p>reddentemque suo non regia iura Quiriti</p>
 <p>abstulit Iliaden: corpus mortale per auras</p>
 <p n="825">dilapsum tenues, ceu lata plumbea funda</p>
 <p>missa solet medio glans intabescere caelo.</p>
 <p>Pulchra subit facies et pulvinaribus altis</p>
 <p>dignior, est qualis trabeati forma Quirini.</p>
<milestone ed="P" unit="para"/> <p>Flebat ut amissum coniunx, cum regia Iuno</p>
 <p n="830">Irin ad Hersiliam descendere limite curvo</p>
 <p>imperat et vacuae sua sic mandata referre:</p>
<milestone ed="P" unit="para"/> <p>O et de Latio, o et de gente Sabina</p>
 <p>praecipuum, matrona, decus, dignissima tanti</p>
 <p>ante fuisse viri, coniunx nunc esse Quirini,</p>
 <p n="835">siste tuos fletus et, si tibi cura videndi</p>
 <p>coniugis est, duce me lucum pete, colle Quirini</p>
 <p>qui viret et templum Romani regis obumbrat.</p>
<milestone ed="P" unit="para"/> <p>Paret et in terram pictos delapsa per arcus</p>
 <p>Hersilien iussis compellat vocibus Iris.</p>
 <p n="840">Illa verecundo vix tollens lumina vultu</p>
 <p>o, dea, namque mihi nec, quae sis, dicere promptum est,</p>
 <p>et liquet esse deam, duc, o duc inquit et offer</p>
 <p>coniugis ora mihi, quem si modo posse videre</p>
 <p>fata semel dederint, caelum accepisse fatebor.</p>
<milestone ed="P" unit="para"/> <p n="845">Nec mora, Romuleos cum virgine Thaumantea</p>
 <p>ingreditur colles: ibi sidus ab aethere lapsum</p>
 <p>decidit in terras, a cuius lumine flagrans</p>
 <p>Hersilie crines cum sidere cessit in auras.</p>
 <p>Hanc manibus notis Romanae conditor urbis</p>
 <p n="850">excipit et priscum pariter cum corpore nomen</p>
 <p>mutat Horamque vocat, quae nunc dea iuncta Quirino est.</p>
</div1>
<div1 type="Book" n="15">
<milestone n="1" unit="card"/>
<milestone ed="Magnus" n="Myscelus. Croton." unit="tale"/>
<milestone ed="P" unit="para"/> <p>Quaeritur interea quis tantae pondera molis</p>
 <p>sustineat tantoque queat succedere regi:</p>
 <p>destinat imperio clarum praenuntia veri</p>
 <p>fama Numam; non ille satis cognosse Sabinae</p>
 <p n="5">gentis habet ritus: animo maiora capaci</p>
 <p>concipit et, quae sit rerum natura, requirit.</p>
 <p>Huius amor curae, patria Curibusque relictis,</p>
 <p>fecit ut Herculei penetraret ad hospitis urbem.</p>
 <p>Graia quis Italicis auctor posuisset in oris</p>
 <p n="10">moenia, quaerenti sic e senioribus unus</p>
 <p>rettulit indigenis, veteris non inscius aevi:</p>
<milestone ed="P" unit="para"/> <p>Dives ab Oceano bubus Iove natus Hiberis</p>
 <p>litora felici tenuisse Lacinia cursu</p>
 <p>fertur et, armento teneras errante per herbas,</p>
 <p n="15">ipse domum magni nec inhospita tecta Crotonis</p>
 <p>intrasse et requie longum relevasse laborem</p>
 <p>atque ita discedens aevo dixisse nepotum</p>
 <p>hic locus urbis erit; promissaque vera fuerunt.</p>
<milestone ed="P" unit="para"/> <p>Nam fuit Argolico generatus Alemone quidam</p>
 <p n="20">Myscelos, illius dis acceptissimus aevi.</p>
 <p>Hunc super incumbens pressum gravitate soporis</p>
 <p>claviger adloquitur: Lapidosas Aesaris undas</p>
 <p>i, pete diversi! Patrias, age, desere sedes!</p>
 <p>et, nisi paruerit multa ac metuenda minatur;</p>
 <p n="25">post ea discedunt pariter somnusque deusque.</p>
 <p>Surgit Alemonides tacitaque recentia mente</p>
 <p>visa refert, pugnatque diu sententia secum:</p>
 <p>numen abire iubet, prohibent discedere leges,</p>
 <p>poenaque mors posita est patriam mutare volenti.</p>
 <p n="30">Candidus Oceano nitidum caput abdiderat Sol,</p>
 <p>et caput extulerat densissima sidereum Nox:</p>
 <p>visus adesse idem deus est eademque monere</p>
 <p>et, nisi paruerit, plura et graviora minari.</p>
 <p>Pertimuit patriumque simul transferre parabat</p>
 <p n="35">in sedes penetrale novas: fit murmur in urbe,</p>
 <p>spretarumque agitur legum reus; utque peracta est</p>
 <p>causa prior crimenque patens sine teste probatum,</p>
 <p>squalidus ad superos tollens reus ora manusque</p>
 <p>o cui ius caeli bis sex fecere labores,</p>
 <p n="40">fer, precor inquit, opem! nam tu mihi criminis auctor.</p>
<milestone ed="P" unit="para"/> <p>Mos erat antiquus niveis atrisque lapillis,</p>
 <p>his damnare reos, illis absolvere culpa;</p>
 <p>tunc quoque sic lata est sententia tristis, et omnis</p>
 <p>calculus inmitem demittitur ater in urnam.</p>
 <p n="45">Quae simul effudit numerandos versa lapillos,</p>
 <p>omnibus e nigro color est mutatus in album,</p>
 <p>candidaque Herculeo sententia numine facta</p>
 <p>solvit Alemoniden. Grates agit ille parenti</p>
 <p>Amphitryoniadae, ventisque faventibus aequor</p>
 <p n="50">navigat Ionium Lacedaemoniumque Tarentum</p>
 <p>praeterit et Sybarin Sallentinumque Neretum</p>
 <p>Thurinosque sinus Nemesenque et Iapygis arva;</p>
 <p>vixque pererratis, quae spectant litora, terris,</p>
 <p>invenit Aesarei fatalia fluminis ora</p>
 <p n="55">nec procul hinc tumulum, sub quo sacrata Crotonis</p>
 <p>ossa tegebat humus, iussaque ibi moenia terra</p>
 <p>condidit et nomen tumulati traxit in urbem.</p>
<milestone ed="P" unit="para"/> <p>Talia constabat certa primordia fama</p>
 <p>esse loci positaeque Italis in finibus urbis.</p>
<milestone n="60" unit="card"/>
<milestone ed="Magnus" n="Pythagoras." unit="tale"/>
 <p n="60">Vir fuit hic, ortu Samius, sed fugerat una</p>
 <p>et Samon et dominos odioque tyrannidis exsul</p>
 <p>sponte erat, isque, licet caeli regione remotos,</p>
 <p>mente deos adiit et quae natura negabat</p>
 <p>visibus humanis, oculis ea pectoris hausit,</p>
 <p n="65">cumque animo et vigili perspexerat omnia cura,</p>
 <p>in medium discenda dabat coetusque silentum</p>
 <p>dictaque mirantum magni primordia mundi</p>
 <p>et rerum causas et, quid natura, docebat,</p>
 <p>quid deus, unde nives, quae fulminis esset origo,</p>
 <p n="70">Iuppiter an venti discussa nube tonarent,</p>
 <p>quid quateret terras, qua sidera lege mearent </p>
 <p>et quodcumque latet; primusque animalia mensis</p>
 <p>arguit imponi, primus quoque talibus ora</p>
 <p>docta quidem solvit, sed non et credita, verbis:</p>
<milestone ed="P" unit="para"/> <p n="75">Parcite, mortales, dapibus temerare nefandis</p>
 <p>corpora! Sunt fruges, sunt deducentia ramos</p>
 <p>pondere poma suo tumidaeque in vitibus uvae,</p>
 <p>sunt herbae dulces, sunt quae mitescere flamma</p>
 <p>mollirique queant; nec vobis lacteus umor</p>
 <p n="80">eripitur, nec mella thymi redolentia flore:</p>
 <p>prodiga divitias alimentaque mitia tellus</p>
 <p>suggerit atque epulas sine caede et sanguine praebet.</p>
 <p>Carne ferae sedant ieiunia, nec tamen omnes:</p>
 <p>quippe equus et pecudes armentaque gramine vivunt.</p>
 <p n="85">At quibus ingenium est inmansuetumque ferumque,</p>
 <p>Armeniae tigres iracundique leones</p>
 <p>cumque lupis ursi, dapibus cum sanguine gaudent.</p>
 <p>Heu quantum scelus est in viscera viscera condi</p>
 <p>congestoque avidum pinguescere corpore corpus</p>
 <p n="90">alteriusque animantem animantis vivere leto!</p>
 <p>Scilicet in tantis opibus, quas optima matrum</p>
 <p>terra parit, nil te nisi tristia mandere saevo</p>
 <p>vulnera dente iuvat ritusque referre Cyclopum,</p>
 <p>nec, nisi perdideris alium, placare voracis</p>
 <p n="95">et male morati poteris ieiunia ventris?</p>
<milestone ed="P" unit="para"/> <p>At vetus illa aetas, cui fecimus aurea nomen,</p>
 <p>fetibus arboreis et, quas humus educat, herbis</p>
 <p>fortunata fuit nec polluit ora cruore.</p>
 <p>Tunc et aves tutae movere per aera pennas,</p>
 <p n="100">et lepus impavidus mediis erravit in arvis,</p>
 <p>nec sua credulitas piscem suspenderat hamo:</p>
 <p>cuncta sine insidiis nullamque timentia fraudem</p>
 <p>plenaque pacis erant. Postquam non utilis auctor</p>
 <p>victibus invidit, quisquis fuit ille, deorum</p>
 <p n="105">corporeasque dapes avidam demersit in alvum,</p>
 <p>fecit iter sceleri, primoque e caede ferarum</p>
 <p>incaluisse potest maculatum sanguine ferrum</p>
 <p>(idque satis fuerat), nostrumque petentia letum</p>
 <p>corpora missa neci salva pietate fatemur:</p>
 <p n="110">sed quam danda neci, tam non epulanda fuerunt.</p>
<milestone ed="P" unit="para"/> <p>Longius inde nefas abiit, et prima putatur</p>
 <p>hostia sus meruisse mori, quia semina pando</p>
 <p>eruerit rostro spemque interceperit anni.</p>
 <p>Vite caper morsa Bacchi mactatus ad aras</p>
 <p n="115">dicitur ultoris; nocuit sua culpa duobus!</p>
 <p>Quid meruistis oves, placidum pecus, inque tuendos</p>
 <p>natum homines, pleno quae fertis in ubere nectar,</p>
 <p>mollia quae nobis vestras velamina lanas</p>
 <p>praebetis vitaque magis quam morte iuvatis?</p>
 <p n="120">Quid meruere boves, animal sine fraude dolisque,</p>
 <p>innocuum, simplex, natum tolerare labores?</p>
 <p>Inmemor est demum nec frugum munere dignus,</p>
 <p>qui potuit curvi dempto modo pondere aratri</p>
 <p>ruricolam mactare suum, qui trita labore</p>
 <p n="125">illa, quibus totiens durum renovaverat arvum,</p>
 <p>tot dederat messes, percussit colla securi.</p>
<milestone ed="P" unit="para"/> <p>Nec satis est, quod tale nefas committitur: ipsos</p>
 <p>inscripsere deos sceleri, numenque supernum</p>
 <p>caede laboriferi credunt gaudere iuvenci.</p>
 <p n="130">Victima labe carens et praestantissima forma</p>
 <p>(nam placuisse nocet) vittis insignis et auro</p>
 <p>sistitur ante aras auditque ignara precantem</p>
 <p>imponique suae videt inter cornua fronti,</p>
 <p>quas coluit, fruges percussaque sanguine cultros</p>
 <p n="135">inficit in liquida praevisos forsitan unda.</p>
 <p>Protinus ereptas viventi pectore fibras</p>
 <p>inspiciunt mentesque deum scrutantur in illis:</p>
 <p>unde (fames homini vetitorum tanta ciborum!)</p>
 <p>audetis vesci, genus o mortale? Quod, oro,</p>
 <p n="140">ne facite, et monitis animos advertite nostris!</p>
 <p>Cumque boum dabitis caesorum membra palato,</p>
 <p>mandere vos vestros scite et sentite colonos.</p>
<milestone ed="P" unit="para"/> <p>Et quoniam deus ora movet, sequar ora moventem</p>
 <p>rite deum Delphosque meos ipsumque recludam</p>
 <p n="145">aethera et augustae reserabo oracula mentis.</p>
 <p>Magna nec ingeniis investigata priorum</p>
 <p>quaeque diu latuere, canam; iuvat ire per alta</p>
 <p>astra, iuvat terris et inerti sede relicta</p>
 <p>nube vehi validique umeris insistere Atlantis</p>
 <p n="150">palantesque homines passim ac rationis egentes</p>
 <p>despectare procul trepidosque obitumque timentes</p>
 <p>sic exhortari seriemque evolvere fati:</p>
<milestone n="153" unit="card"/>
<milestone ed="P" unit="para"/> <p>O genus attonitum gelidae formidine mortis,</p>
 <p>quid Styga, quid manes et nomina vana timetis,</p>
 <p n="155">materiem vatum, falsique pericula mundi?</p>
 <p>Corpora, sive rogus flamma, seu tabe vetustas</p>
 <p>abstulerit, mala posse pati non ulla putetis!</p>
 <p>Morte carent animae, semperque priore relicta</p>
 <p>sede novis domibus vivunt habitantque receptae.</p>
 <p n="160">Ipse ego (nam memini) Troiani tempore belli</p>
 <p>Panthoides Euphorbus eram, cui pectore quondam</p>
 <p>haesit in adverso gravis hasta minoris Atridae:</p>
 <p>cognovi clipeum, laevae gestamina nostrae,</p>
 <p>nuper Abanteis templo Iunonis in Argis.</p>
<milestone ed="P" unit="para"/> <p n="165">Omnia mutantur, nihil interit: errat et illinc</p>
 <p>huc venit, hinc illuc, et quoslibet occupat artus</p>
 <p>spiritus eque feris humana in corpora transit</p>
 <p>inque feras noster nec tempore deperit ullo;</p>
 <p>utque novis facilis signatur cera figuris</p>
 <p n="170">nec manet ut fuerat nec formas servat easdem,</p>
 <p>sed tamen ipsa eadem est: animam sic semper eandem</p>
 <p>esse, sed in varias doceo migrare figuras.</p>
 <p>Ergo, ne pietas sit victa cupidine ventris,</p>
 <p>parcite, vaticinor, cognatas caede nefanda</p>
 <p n="175">exturbare animas, nec sanguine sanguis alatur!</p>
<milestone ed="P" unit="para"/> <p>Et quoniam magno feror aequore plenaque ventis</p>
 <p>vela dedi: nihil est toto, quod perstet, in orbe.</p>
 <p>Cuncta fluunt, omnisque vagans formatur imago;</p>
 <p>ipsa quoque adsiduo labuntur tempora motu,</p>
 <p n="180">non secus ac flumen, neque enim consistere flumen</p>
 <p>nec levis hora potest, sed ut unda impellitur unda</p>
 <p>urgeturque eadem veniente urgetque priorem,</p>
 <p>tempora sic fugiunt pariter pariterque sequuntur</p>
 <p>et nova sunt semper; nam quod fuit ante, relictum est,</p>
 <p n="185">fitque quod haud fuerat, momentaque cuncta novantur.</p>
<milestone ed="P" unit="para"/> <p>Cernis et emensas in lucem tendere noctes,</p>
 <p>et iubar hoc nitidum nigrae succedere nocti.</p>
 <p>Nec color est idem caelo, cum lassa quiete</p>
 <p>cuncta iacent media, cumque albo Lucifer exit</p>
 <p n="190">clarus equo rursusque alius, cum praevia lucis</p>
 <p>tradendum Phoebo Pallantias inficit orbem.</p>
 <p>Ipse dei clipeus, terra cum tollitur ima,</p>
 <p>mane rubet, terraque, rubet cum conditur ima,</p>
 <p>candidus in summo est, melior natura quod illic</p>
 <p n="195">aetheris est terraeque procul contagia fugit.</p>
 <p>Nec par aut eadem nocturnae forma Dianae</p>
 <p>esse potest umquam, semperque hodierna sequente,</p>
 <p>si crescit, minor est, maior, si contrahit orbem.</p>
<milestone ed="P" unit="para"/> <p>Quid? non in species succedere quattuor annum</p>
 <p n="200">adspicis, aetatis peragentem imitamina nostrae?</p>
 <p>Nam tener ac lactens puerique simillimus aevo</p>
 <p>vere novo est: tunc herba nitens et roboris expers</p>
 <p>turget et insolida est et spe delectat agrestes.</p>
 <p>Omnia tunc florent, florumque coloribus almus</p>
 <p n="205">ludit ager, neque adhuc virtus in frondibus ulla est.</p>
 <p>Transit in aestatem post ver robustior annus</p>
 <p>fitque valens iuvenis: neque enim robustior aetas</p>
 <p>ulla nec uberior, nec quae magis ardeat, ulla est.</p>
 <p>Excipit autumnus, posito fervore iuventae</p>
 <p n="210">maturus mitisque, inter iuvenemque senemque</p>
 <p>temperie medius, sparsus quoque tempora canis.</p>
 <p>Inde senilis hiems tremulo venit horrida passu,</p>
 <p>aut spoliata suos, aut quos habet, alba capillos.</p>
<milestone ed="P" unit="para"/> <p>Nostra quoque ipsorum semper requieque sine ulla</p>
 <p n="215">corpora vertuntur, nec, quod fuimusve sumusve,</p>
 <p>cras erimus; fuit illa dies, qua semina tantum</p>
 <p>spesque hominum primae matrisque habitavimus alvo.</p>
 <p>Artifices natura manus admovit et angi</p>
 <p>corpora visceribus distentae condita matris</p>
 <p n="220">noluit eque domo vacuas emisit in auras.</p>
 <p>Editus in lucem iacuit sine viribus infans;</p>
 <p>mox quadrupes rituque tulit sua membra ferarum,</p>
 <p>paulatimque tremens et nondum poplite firmo</p>
 <p>constitit adiutis aliquo conamine nervis.</p>
 <p n="225">Inde valens veloxque fuit spatiumque iuventae</p>
 <p>transit et emeritis medii quoque temporis annis</p>
 <p>labitur occiduae per iter declive senectae.</p>
 <p>Subruit haec aevi demoliturque prioris</p>
 <p>robora, fletque Milon senior, cum spectat inanes</p>
 <p n="230">(illos, qui fuerant solidorum mole tororum</p>
 <p>Herculeis similes!) fluidos pendere lacertos;</p>
 <p>Flet quoque, ut in speculo rugas adspexit aniles,</p>
 <p>Tyndaris et secum, cur sit bis rapta, requirit.</p>
 <p>Tempus edax rerum, tuque, invidiosa vetustas,</p>
 <p n="235">omnia destruitis, vitiataque dentibus aevi</p>
 <p>paulatim lenta consumitis omnia morte.</p>
<milestone ed="P" unit="para"/> <p>Haec quoque non perstant, quae nos elementa vocamus,</p>
 <p>quasque vices peragant, (animos adhibete!) docebo.</p>
 <p>Quattuor aeternus genitalia corpora mundus</p>
 <p n="240">continet; ex illis duo sunt onerosa suoque</p>
 <p>pondere in inferius, tellus atque unda, feruntur,</p>
 <p>et totidem gravitate carent nulloque premente</p>
 <p>alta petunt, aer atque aere purior ignis.</p>
 <p>Quae quamquam spatio distant, tamen omnia fiunt</p>
 <p n="245">ex ipsis et in ipsa cadunt, resolutaque tellus</p>
 <p>in liquidas rarescit aquas, tenuatus in auras</p>
 <p>aeraque umor abit, dempto quoque pondere rursus</p>
 <p>in superos aer tenuissimus emicat ignes.</p>
 <p>Inde retro redeunt, idemque retexitur ordo;</p>
 <p n="250">ignis enim densum spissatus in aera transit,</p>
 <p>hic in aquas, tellus glomerata cogitur unda.</p>
<milestone n="252" unit="card"/>
<milestone ed="P" unit="para"/> <p>Nec species sua cuique manet, rerumque novatrix</p>
 <p>ex aliis alias reddit natura figuras:</p>
 <p>nec perit in toto quicquam, mihi credite, mundo,</p>
 <p n="255">sed variat faciemque novat, nascique vocatur</p>
 <p>incipere esse aliud, quam quod fuit ante, morique</p>
 <p>desinere illud idem. Cum sint huc forsitan illa,</p>
 <p>haec translata illuc, summa tamen omnia constant.</p>
 <p>Nil equidem durare diu sub imagine eadem</p>
 <p n="260">crediderim: sic ad ferrum venistis ab auro,</p>
 <p>saecula, sic totiens versa est fortuna locorum.</p>
 <p>Vidi ego, quod fuerat quondam solidissima tellus,</p>
 <p>esse fretum, vidi factas ex aequore terras:</p>
 <p>et procul a pelago conchae iacuere marinae,</p>
 <p n="265">et vetus inventa est in montibus ancora summis.</p>
 <p>Quodque fuit campus, vallem decursus aquarum</p>
 <p>fecit, et eluvie mons est deductus in aequor,</p>
 <p>eque paludosa siccis humus aret harenis,</p>
 <p>quaeque sitim tulerant, stagnata paludibus ument.</p>
 <p n="270">Hic fontes natura novos emisit, at illic</p>
 <p>clausit, et antiquis tam multa tremoribus orbis</p>
 <p>flumina prosiliunt aut excaecata residunt.</p>
<milestone ed="P" unit="para"/> <p>Sic ubi terreno Lycus est epotus hiatu,</p>
 <p>exsistit procul hinc alioque renascitur ore:</p>
 <p n="275">Sic modo combibitur, tecto modo gurgite lapsus</p>
 <p>redditur Argolicis ingens Erasinus in arvis,</p>
 <p>et Mysum, capitisque sui ripaeque prioris</p>
 <p>paenituisse ferunt, alia nunc ire Caicum;</p>
 <p>nec non Sicanias volvens Amenanus harenas</p>
 <p n="280">nunc fluit, interdum suppressis fontibus aret.</p>
 <p>Ante bibebatur, nunc, quas contingere nolis,</p>
 <p>fundit Anigros aquas, postquam, nisi vatibus omnis</p>
 <p>eripienda fides, illic lavere bimembres</p>
 <p>vulnera, clavigeri quae fecerat Herculis arcus.</p>
 <p n="285">Quid? non et Scythicis Hypanis de montibus ortus,</p>
 <p>qui fuerat dulcis, salibus vitiatur amaris?</p>
 <p>Fluctibus ambitae fuerant Antissa Pharosque</p>
 <p>et Phoenissa Tyros, quarum nunc insula nulla est.</p>
 <p>Leucada continuam veteres habuere coloni:</p>
 <p n="290">nunc freta circueunt. Zancle quoque iuncta fuisse</p>
 <p>dicitur Italiae, donec confinia pontus</p>
 <p>abstulit et media tellurem reppulit unda.</p>
 <p>Si quaeras Helicen et Burin, Achaidas urbes,</p>
 <p>invenies sub aquis, et adhuc ostendere nautae</p>
 <p n="295">inclinata solent cum moenibus oppida mersis.</p>
 <p>Est prope Pittheam tumulus Troezena, sine ullis</p>
 <p>arduus arboribus, quondam planissima campi</p>
 <p>area, nunc tumulus; nam (res horrenda relatu!)</p>
 <p>vis fera ventorum, caecis inclusa cavernis,</p>
 <p n="300">exspirare aliqua cupiens luctataque frustra</p>
 <p>liberiore frui caelo, cum carcere rima</p>
 <p>nulla foret toto nec pervia flatibus esset,</p>
 <p>extentam tumefecit humum, ceu spiritus oris</p>
 <p>tendere vesicam solet aut derepta bicorni</p>
 <p n="305">terga capro; tumor ille loci permansit et alti</p>
 <p>collis habet speciem longoque induruit aevo.</p>
<milestone ed="P" unit="para"/> <p>Plurima cum subeant audita et cognita nobis,</p>
 <p>pauca super referam. Quid? non et lympha figuras</p>
 <p>datque capitque novas? Medio tua, corniger Ammon,</p>
 <p n="310">unda die gelida est, ortuque obituque calescit.</p>
 <p>Admotis Athamanas aquis accendere lignum</p>
 <p>narratur, minimos cum luna recessit in orbes.</p>
 <p>Flumen habent Cicones, quod potum saxea reddit</p>
 <p>viscera, quod tactis inducit marmora rebus.</p>
 <p n="315">Crathis et huic Sybaris, nostris conterminus oris</p>
 <p>electro similes faciunt auroque capillos.</p>
<milestone ed="P" unit="para"/> <p>Quodque magis mirum est, sunt qui non corpora tantum,</p>
 <p>verum animos etiam valeant mutare liquores.</p>
 <p>Cui non audita est obscenae Salmacis undae</p>
 <p n="320">Aethiopesque lacus? Quos siquis faucibus hausit,</p>
 <p>aut furit, aut patitur mirum gravitate soporem.</p>
 <p>Clitorio quicumque sitim de fonte levavit,</p>
 <p>vina fugit gaudetque meris abstemius undis,</p>
 <p>seu vis est in aqua calido contraria vino,</p>
 <p n="325">sive, quod indigenae memorant, Amythaone natus,</p>
 <p>Proetidas attonitas postquam per carmen et herbas</p>
 <p>eripuit furiis, purgamina mentis in illas</p>
 <p>misit aquas odiumque meri permansit in undis.</p>
 <p>Huic fluit effectu dispar Lyncestius amnis;</p>
 <p n="330">quem quicumque parum moderato gutture traxit,</p>
 <p>haud aliter titubat, quam si mera vina bibisset.</p>
 <p>Est locus Arcadiae (Pheneum dixere priores),</p>
 <p>ambiguis suspectus aquis, quas nocte timeto:</p>
 <p>nocte nocent potae, sine noxa luce bibuntur.</p>
<milestone n="335" unit="card"/>
<milestone ed="P" unit="para"/> <p n="335">Sic alias aliasque lacus et flumina vires</p>
 <p>concipiunt, tempusque fuit, quo navit in undis,</p>
 <p>nunc sedet Ortygie. Timuit concursibus Argo</p>
 <p>undarum sparsas Symplegadas elisarum,</p>
 <p>quae nunc inmotae perstant ventisque resistunt.</p>
 <p n="340">Nec, quae sulphureis ardet fornacibus, Aetne</p>
 <p>ignea semper erit, neque enim fuit ignea semper.</p>
 <p>Nam sive est animal tellus et vivit habetque</p>
 <p>spiramenta locis flammam exhalantia multis,</p>
 <p>spirandi mutare vias, quotiensque movetur,</p>
 <p n="345">has finire potest, illas aperire cavernas;</p>
 <p>sive leves imis venti cohibentur in antris</p>
 <p>saxaque cum saxis et habentem semina flammae</p>
 <p>materiam iactant, ea concipit ictibus ignem,</p>
 <p>antra relinquentur sedatis frigida ventis;</p>
 <p n="350">sive bitumineae rapiunt incendia vires</p>
 <p>luteave exiguis ardescunt sulphura fumis:</p>
 <p>nempe ubi terra cibos alimentaque pinguia flammae</p>
 <p>non dabit absumptis per longum viribus aevum</p>
 <p>naturaeque suum nutrimen deerit edaci,</p>
 <p n="355">non feret illa famem desertaque deseret ignis.</p>
 <p>Esse viros fama est in Hyperborea Pallene,</p>
 <p>qui soleant levibus velari corpora plumis,</p>
 <p>olim Tritoniacam noviens subiere paludem.</p>
 <p>Haud equidem credo: sparsae quoque membra venenis</p>
 <p n="360">exercere artes Scythides memorantur easdem.</p>
<milestone ed="P" unit="para"/> <p>Siqua fides rebus tamen est addenda probatis,</p>
 <p>nonne vides, quaecumque mora fluidoque calore</p>
 <p>corpora tabescunt, in parva animalia verti?</p>
 <p>I quoque, delectos mactatos obrue tauros</p>
 <p n="365">(cognita res usu) de putri viscere passim</p>
 <p>florilegae nascuntur apes, quae more parentum</p>
 <p>rura colunt operique favent in spemque laborant;</p>
 <p>pressus humo bellator equus crabronis origo est;</p>
 <p>concava litoreo si demas bracchia cancro,</p>
 <p n="370">cetera supponas terrae, de parte sepulta</p>
 <p>scorpius exibit caudaque minabitur unca;</p>
 <p>quaeque solent canis frondes intexere filis</p>
 <p>agrestes tineae (res observata colonis)</p>
 <p>ferali mutant cum papilione figuram.</p>
 <p n="375">Semina limus habet virides generantia ranas,</p>
 <p>et generat truncas pedibus, mox apta natando</p>
 <p>cura dat, utque eadem sint longis saltibus apta,</p>
 <p>posterior superat partes mensura priores.</p>
 <p>Nec catulus, partu quem reddidit ursa recenti,</p>
 <p n="380">sed male viva caro est: lambendo mater in artus</p>
 <p>fingit et in formam, quantam capit ipsa, reducit.</p>
 <p>Nonne vides, quos cera tegit sexangula, fetus</p>
 <p>melliferarum apium sine membris corpora nasci</p>
 <p>et serosque pedes serasque adsumere pennas?</p>
 <p n="385">Iunonis volucrem, quae cauda sidera portat,</p>
 <p>armigerumque Iovis Cythereiadasque columbas</p>
 <p>et genus omne avium mediis e partibus ovi,</p>
 <p>ni sciret fieri, quis nasci posse putaret?</p>
 <p>Sunt qui, cum clauso putrefacta est spina sepulcro,</p>
 <p n="390">mutari credant humanas angue medullas.</p>
<milestone ed="P" unit="para"/> <p>Haec tamen ex aliis generis primordia ducunt:</p>
 <p>una est, quae reparet seque ipsa reseminet, ales.</p>
 <p>Assyrii phoenica vocant; non fruge neque herbis,</p>
 <p>sed turis lacrimis et suco vivit amomi.</p>
 <p n="395">Haec ubi quinque suae complevit saecula vitae,</p>
 <p>ilicis in ramis tremulaeque cacumine palmae</p>
 <p>unguibus et puro nidum sibi construit ore.</p>
 <p>Quo simul ac casias et nardi lenis aristas</p>
 <p>quassaque cum fulva substravit cinnama murra,</p>
 <p n="400">se super imponit finitque in odoribus aevum.</p>
 <p>Inde ferunt, totidem qui vivere debeat annos,</p>
 <p>corpore de patrio parvum phoenica renasci.</p>
 <p>Cum dedit huic aetas vires, onerique ferendo est,</p>
 <p>ponderibus nidi ramos levat arboris altae</p>
 <p n="405">fertque pius cunasque suas patriumque sepulcrum,</p>
 <p>perque leves auras Hyperionis urbe potitus</p>
 <p>ante fores sacras Hyperionis aede reponit.</p>
<milestone ed="P" unit="para"/> <p>Si tamen est aliquid mirae novitatis in istis,</p>
 <p>alternare vices et quae modo femina tergo</p>
 <p n="410">passa marem est, nunc esse marem miremur hyaenam;</p>
 <p>id quoque, quod ventis animal nutritur et aura,</p>
 <p>protinus adsimulat, tetigit quoscumque colores.</p>
 <p>Victa racemifero lyncas dedit India Baccho:</p>
 <p>e quibus, ut memorant, quidquid vesica remisit,</p>
 <p n="415">vertitur in lapides et congelat aere tacto.</p>
 <p>Sic et curalium quo primum contigit auras</p>
 <p>tempore, durescit: mollis fuit herba sub undis.</p>
<milestone ed="P" unit="para"/> <p>Desinet ante dies et in alto Phoebus anhelos</p>
 <p>aequore tinget equos, quam consequar omnia verbis</p>
 <p n="420">in species translata novas: sic tempora verti</p>
 <p>cernimus atque illas adsumere robora gentes,</p>
 <p>concidere has. Sic magna fuit censuque virisque</p>
 <p>perque decem potuit tantum dare sanguinis annos,</p>
 <p>nunc humilis veteres tantummodo Troia ruinas</p>
 <p n="425">et pro divitiis tumulos ostendit avorum.</p>
 <p>Clara fuit Sparte, magnae viguere Mycenae,</p>
 <p>nec non et Cecropis nec non Amphionis arces:</p>
 <p>vile solum Sparte est, altae cecidere Mycenae,</p>
 <p>Oedipodioniae quid sunt, nisi nomina, Thebae?</p>
 <p n="430">Quid Pandioniae restant, nisi nomen, Athenae?</p>
 <p>Nunc quoque Dardaniam fama est consurgere Romam,</p>
 <p>Appenninigenae quae proxima Thybridis undis</p>
 <p>mole sub ingenti rerum fundamina ponit:</p>
 <p>haec igitur formam crescendo mutat et olim</p>
 <p n="435">immensi caput orbis erit. Sic dicere vates</p>
 <p>faticinasque ferunt sortes quantumque recordor,</p>
 <p>dixerat Aeneae, cum res Troiana labaret,</p>
 <p>Priamides Helenus flenti dubioque salutis:</p>
<milestone ed="P" unit="para"/> <p>Nate dea, si nota satis praesagia nostrae</p>
 <p n="440">mentis habes, non tota cadet te sospite Troia!</p>
 <p>Flamma tibi ferrumque dabunt iter: ibis et una</p>
 <p>Pergama rapta feres, donec Troiaeque tibique</p>
 <p>externum patrio contingat amicius arvum.</p>
 <p>Urbem etiam cerno Phrygios debere nepotes,</p>
 <p n="445">quanta nec est nec erit nec visa prioribus annis.</p>
 <p>Hanc alii proceres per saecula longa potentem,</p>
 <p>sed dominam rerum de sanguine natus Iuli</p>
 <p>efficiet; quo cum tellus erit usa, fruentur</p>
 <p>aetheriae sedes, caelumque erit exitus illi.</p>
<milestone n="450" unit="card"/>
<milestone ed="P" unit="para"/> <p n="450">Haec Helenum cecinisse penatigero Aeneae</p>
 <p>mente memor refero, cognataque moenia laetor</p>
 <p>crescere et utiliter Phrygibus vicisse Pelasgos.</p>
<milestone ed="P" unit="para"/> <p>Ne tamen oblitis ad metam tendere longe</p>
 <p>exspatiemur equis, caelum et quodcumque sub illo est,</p>
 <p n="455">inmutat formas tellusque et quidquid in illa est:</p>
 <p>nos quoque, pars mundi, quoniam non corpora solum,</p>
 <p>verum etiam volucres animae sumus inque ferinas</p>
 <p>possumus ire domos pecudumque in corpora condi,</p>
 <p>corpora, quae possunt animas habuisse parentum</p>
 <p n="460">aut fratrum aut aliquo iunctorum foedere nobis</p>
 <p>aut hominum certe, tuta esse et honesta sinamus</p>
 <p>neve Thyesteis cumulemus viscera mensis!</p>
 <p>Quam male consuescit, quam se parat ille cruori</p>
 <p>impius humano, vituli qui guttura cultro</p>
 <p n="465">rumpit et inmotas praebet mugitibus aures,</p>
 <p>aut qui vagitus similes puerilibus haedum</p>
 <p>edentem iugulare potest, aut alite vesci,</p>
 <p>cui dedit ipse cibos! Quantum est, quod desit in istis</p>
 <p>ad plenum facinus? Quo transitus inde paratur?</p>
 <p n="470">Bos aret aut mortem senioribus imputet annis,</p>
 <p>horriferum contra borean ovis arma ministret,</p>
 <p>ubera dent saturae manibus pressanda capellae!</p>
 <p>Retia cum pedicis laqueosque artesque dolosas</p>
 <p>tollite nec volucrem viscata fallite virga,</p>
 <p n="475">nec formidatis cervos includite pennis,</p>
 <p>nec celate cibis uncos fallacibus hamos!</p>
 <p>Perdite, siqua nocent, verum haec quoque perdite tantum:</p>
 <p>ora vacent epulis alimentaque mitia carpant!</p>
<milestone n="479" unit="card"/>
<milestone ed="Magnus" n="Egeria. Hippolytus." unit="tale"/>
<milestone ed="P" unit="para"/> <p>Talibus atque aliis instructum pectora dictis</p>
 <p n="480">in patriam remeasse ferunt ultroque petitum</p>
 <p>accepisse Numam populi Latiaris habenas.</p>
 <p>Coniuge qui felix nympha ducibusque Camenis</p>
 <p>sacrificos docuit ritus gentemque feroci</p>
 <p>adsuetam bello pacis traduxit ad artes.</p>
<milestone ed="P" unit="para"/> <p n="485">Qui postquam senior regnumque aevumque peregit,</p>
 <p>exstinctum Latiaeque nurus populusque patresque</p>
 <p>deflevere Numam; nam coniunx urbe relicta</p>
 <p>vallis Aricinae densis latet abdita silvis</p>
 <p>sacraque Oresteae gemitu questuque Dianae</p>
 <p n="490">impedit: a! quotiens nymphae nemorisque lacusque,</p>
 <p>ne faceret, monuere et consolantia verba</p>
 <p>dixerunt. Quotiens flenti Theseius heros</p>
 <p>siste modum! dixit, ne que enim fortuna querenda</p>
 <p>sola tua est; similes aliorum respice casus:</p>
 <p n="495">mitius ista feres, utinamque exempla dolentem</p>
 <p>non mea te possent relevare! Sed et mea possunt.</p>
<milestone ed="P" unit="para"/> <p>Fando aliquem Hippolytum vestras puto, contigit aures</p>
 <p>credulitate patris, sceleratae fraude novercae</p>
 <p>occubuisse neci: mirabere, vixque probabo,</p>
 <p n="500">sed tamen ille ego sum. Me Pasiphaeia quondam</p>
 <p>temptatum frustra patrium temerare cubile,</p>
 <p>quod voluit, voluisse, infelix crimine verso</p>
 <p>(indiciine metu magis offensane repulsae?)</p>
 <p>damnavit, meritumque nihil pater eicit urbe</p>
 <p n="505">hostilique caput prece detestatur euntis.</p>
 <p>Pittheam profugo curru Troezena petebam,</p>
 <p>iamque Corinthiaci carpebam litora ponti,</p>
 <p>cum mare surrexit, cumulusque inmanis aquarum</p>
 <p>in montis speciem curvari et crescere visus</p>
 <p n="510">et dare mugitus summoque cacumine findi.</p>
 <p>Corniger hinc taurus ruptis expellitur undis,</p>
 <p>pectoribusque tenus molles erectus in auras</p>
 <p>naribus et patulo partem maris evomit ore.</p>
 <p>Corda pavent comitum. Mihi mens interrita mansit</p>
 <p n="515">exsiliis contenta suis: cum colla feroces</p>
 <p>ad freta convertunt adrectisque auribus horrent</p>
 <p>quadrupedes monstrique metu turbantur et altis</p>
 <p>praecipitant currum scopulis; ego ducere vana</p>
 <p>frena manu spumis albentibus oblita luctor</p>
 <p n="520">et retro lentas tendo resupinus habenas.</p>
 <p>Nec vires tamen has rabies superasset equorum.</p>
 <p>ni rota, perpetuum qua circumvertitur axem,</p>
 <p>stipitis occursu fracta ac disiecta fuisset.</p>
 <p>Excutior curru, lorisque tenentibus artus</p>
 <p n="525">viscera viva trahi nervosque in stipe teneri,</p>
 <p>membra rapi partim, partim reprensa relinqui,</p>
 <p>ossa gravem dare fracta sonum fessamque videres</p>
 <p>exhalari animam nullasque in corpore partes,</p>
 <p>noscere quas posses; unumque erat omnia vulnus.</p>
 <p n="530">Num potes aut audes cladi componere nostrae,</p>
 <p>nympha, tuam? Vidi quoque luce carentia regna</p>
 <p>et lacerum fovi Phlegethontide corpus in unda,</p>
 <p>nec nisi Apollineae valido medicamine prolis</p>
 <p>reddita vita foret; quam postquam fortibus herbis</p>
 <p n="535">atque ope Paeonia Dite indignante recepi,</p>
 <p>tum mihi, ne praesens augerem muneris huius</p>
 <p>invidiam, densas obiecit Cynthia nubes,</p>
 <p>utque forem tutus possemque impune videri,</p>
 <p>addidit aetatem nec cognoscenda reliquit</p>
 <p n="540">ora mihi Cretenque diu dubitavit habendam</p>
 <p>traderet an Delon: Delo Creteque relictis</p>
 <p>hic posuit nomenque simul, quod possit equorum</p>
 <p>admonuisse, iubet deponere, qui que fuisti</p>
 <p>Hippolytus dixit, nunc idem Virbius esto!</p>
 <p n="545">Hoc nemus inde colo, de disque minoribus unus</p>
 <p>numine sub dominae lateo atque accenseor illi.</p>
<milestone ed="P" unit="para"/> <p>Non tamen Egeriae luctus aliena levare</p>
 <p>damna valent, montisque iacens radicibus imis</p>
 <p>liquitur in lacrimas, donec pietate dolentis</p>
 <p n="550">mota soror Phoebi gelidum de corpore fontem</p>
 <p>fecit et aeternas artus tenuavit in undas.</p>
<milestone n="552" unit="card"/>
<milestone ed="Magnus" n="Tages. Cipus." unit="tale"/>
<milestone ed="P" unit="para"/> <p>Et nymphas tetigit nova res, et Amazone natus</p>
 <p>haud aliter stupuit, quam cum Tyrrhenus arator</p>
 <p>fatalem glaebam mediis adspexit in arvis</p>
 <p n="555">sponte sua primum nulloque agitante moveri,</p>
 <p>sumere mox hominis terraeque amittere formam</p>
 <p>oraque venturis aperire recentia fatis</p>
 <p>(indigenae dixere Tagen, qui primus Etruscam</p>
 <p>edocuit gentem casus aperire futuros);</p>
 <p n="560">utve Palatinis haerentem collibus olim</p>
 <p>cum subito vidit frondescere Romulus hastam,</p>
 <p>quae radice nova, non ferro stabat adacto</p>
 <p>et iam non telum, sed lenti viminis arbor</p>
 <p>non exspectatas dabat admirantibus umbras;</p>
 <p n="565">aut sua fluminea cum vidit Cipus in unda</p>
 <p>cornua (vidit enim) falsamque in imagine credens</p>
 <p>esse fidem, digitis ad frontem saepe relatis,</p>
 <p>quae vidit, tetigit, nec iam sua lumina damnans</p>
 <p>restitit, ut victor domito veniebat ab hoste,</p>
 <p n="570">ad caelumque manus et eodem lumina tollens</p>
 <p>quiquid ait, superi, monstro portenditur isto,</p>
 <p>seu laetum est, patriae laetum populoque Quirini,</p>
 <p>sive minax, mihi sit! viridique e caespite factas</p>
 <p>placat odoratis herbosas ignibus aras</p>
 <p n="575">vinaque dat pateris mactatarumque bidentum,</p>
 <p>quid sibi significent, trepidantia consulit exta.</p>
 <p>Quae simul adspexit Tyrrhenae gentis haruspex,</p>
 <p>magna quidem rerum molimina vidit in illis,</p>
 <p>non manifesta tamen. Cum vero sustulit acre</p>
 <p n="580">a pecudis fibris ad Cipi cornua lumen,</p>
 <p>rex ait, o salve! Tibi enim, tibi, Cipe, tuisque</p>
 <p>hic locus et Latiae parebunt cornibus arces.</p>
 <p>Tu modo rumpe moras portasque intrare patentes</p>
 <p>adpropera! sic fata iubent; namque urbe receptus</p>
 <p n="585">rex eris et sceptro tutus potiere perenni.</p>
<milestone ed="P" unit="para"/> <p>Rettulit ille pedem torvamque a moenibus urbis</p>
 <p>avertens faciem procul a! procul omina dixit</p>
 <p>talia di pellant! Multoque ego iustius aevum</p>
 <p>exsul agam, quam me videant Capitolia regem!</p>
<milestone ed="P" unit="para"/> <p n="590">Dixit et extemplo populumque gravemque senatum</p>
 <p>convocat, ante tamen pacali cornua lauro</p>
 <p>velat; et aggeribus factis a milite forti</p>
 <p>insistit priscosque deos e more precatus</p>
 <p>est ait hic unus, quem vos nisi pellitis urbe,</p>
 <p n="595">rex erit. Is qui sit, signo, non nomine dicam:</p>
 <p>cornua fronte gerit. Quem vobis indicat augur,</p>
 <p>si Romam intrarit, famularia iura daturum.</p>
 <p>Ille quidem potuit portas inrumpere apertas,</p>
 <p>sed nos obstitimus, quamvis coniunctior illo</p>
 <p n="600">nemo mihi est. Vos urbe virum prohibete, Quirites,</p>
 <p>vel, si dignus erit, gravibus vincite catenis,</p>
 <p>aut finite metum fatalis morte tyranni!</p>
<milestone ed="P" unit="para"/> <p>Qualia succinctis, ubi trux insibilat eurus,</p>
 <p>murmura pinetis fiunt, aut qualia fluctus</p>
 <p n="605">aequorei faciunt, siquis procul audiat illos,</p>
 <p>tale sonat populus; sed per confusa frementis</p>
 <p>verba tamen vulgi vox eminet una quis ille est?,</p>
 <p>et spectant frontes praedictaque cornua quaerunt.</p>
<milestone ed="P" unit="para"/> <p>Rursus ad hos Cipus quem poscitis inquit, habetis</p>
 <p n="610">et dempta capiti, populo prohibente, corona</p>
 <p>exhibuit gemino praesignia tempora cornu.</p>
 <p>Demisere oculos omnes gemitumque dedere</p>
 <p>atque illud meritis clarum (quis credere possit?)</p>
 <p>inviti videre caput; nec honore carere</p>
 <p n="615">ulterius passi, festam imposuere coronam.</p>
 <p>At proceres, quoniam muros intrare vetaris,</p>
 <p>ruris honorati tantum tibi, Cipe, dedere,</p>
 <p>quantum depresso subiectis bubus aratro</p>
 <p>complecti posses ad finem lucis ab ortu,</p>
 <p n="620">cornuaque aeratis miram referentia formam</p>
 <p>postibus insculpunt, longum mansura per aevum.</p>
<milestone n="622" unit="card"/>
<milestone ed="Magnus" n="Aesculapius." unit="tale"/>
<milestone ed="P" unit="para"/> <p>Pandite nunc, Musae, praesentia numina vatum</p>
 <p>(scitis enim, nec vos fallit spatiosa vetustas,)</p>
 <p>unde Coroniden circumflua Thybridis alti</p>
 <p n="625">insula Romuleae sacris adiecerit urbis.</p>
<milestone ed="P" unit="para"/> <p>Dira lues quondam Latias vitiaverat auras,</p>
 <p>pallidaque exsangui squalebant corpora morbo.</p>
 <p>Funeribus fessi postquam mortalia cernunt</p>
 <p>temptamenta nihil, nihil artes posse medentum,</p>
 <p n="630">auxilium caeleste petunt mediamque tenentes</p>
 <p>orbis humum Delphos adeunt, oracula Phoebi,</p>
 <p>utque salutifera miseris succurrere rebus</p>
 <p>sorte velit tantaeque urbis mala finiat, orant:</p>
 <p>et locus et laurus et, quas habet ipse, pharetras</p>
 <p n="635">intremuere simul, cortinaque reddidit imo</p>
 <p>hanc adyto vocem pavefactaque pectora movit:</p>
<milestone ed="P" unit="para"/> <p>Quod petis hinc, propiore loco, Romane, petisses,</p>
 <p>et pete nunc propiore loco! nec Apolline vobis,</p>
 <p>qui minuat luctus, opus est, sed Apolline nato.</p>
 <p n="640">Ite bonis avibus prolemque accersite nostram!</p>
<milestone ed="P" unit="para"/> <p>Iussa dei prudens postquam accepere senatus,</p>
 <p>quam colat, explorant, iuvenis Phoebeius urbem,</p>
 <p>quique petant ventis Epidauria litora mittunt.</p>
 <p>Quae simul incurva missi tetigere carina,</p>
 <p n="645">concilium Graiosque patres adiere, darentque,</p>
 <p>oravere, deum, qui praesens funera gentis</p>
 <p>finiat Ausoniae: certas ita dicere sortes.</p>
 <p>Dissidet et variat sententia, parsque negandum</p>
 <p>non putat auxilium, multi retinere suamque</p>
 <p n="650">non emittere opem nec numina tradere suadent:</p>
 <p>dum dubitant, seram pepulere crepuscula lucem,</p>
 <p>umbraque telluris tenebras induxerat orbi,</p>
 <p>cum deus in somnis opifer consistere visus</p>
 <p>ante tuum, Romane, torum, sed qualis in aede</p>
 <p n="655">esse solet, baculumque tenens agreste sinistra</p>
 <p>caesariem longae dextra deducere barbae</p>
 <p>et placido tales emittere pectore voces:</p>
<milestone ed="P" unit="para"/> <p>Pone metus! Veniam simulacraque nostra relinquam.</p>
 <p>Hunc modo serpentem, baculum qui nexibus ambit,</p>
 <p n="660">perspice et usque nota visu, ut cognoscere possis!</p>
 <p>Vertar in hunc, sed maior ero tantusque videbor,</p>
 <p>in quantum verti caelestia corpora debent.</p>
<milestone ed="P" unit="para"/> <p>Extemplo cum voce deus, cum voce deoque</p>
 <p>somnus abit, somnique fugam lux alma secuta est.</p>
<milestone ed="P" unit="para"/> <p n="665">Postera sidereos aurora fugaverat ignes:</p>
 <p>incerti, quid agant, proceres ad templa petiti</p>
 <p>perveniunt operosa dei, quaque ipse morari</p>
 <p>sede velit, signis caelestibus indicet, orant.</p>
 <p>Vix bene desierant, cum cristis aureus altis</p>
 <p n="670">in serpente deus praenuntia sibila misit</p>
 <p>adventuque suo signumque arasque foresque</p>
 <p>marmoreumque solum fastigiaque aurea movit</p>
 <p>pectoribusque tenus media sublimis in aede</p>
 <p>constitit atque oculos circumtulit igne micantes.</p>
 <p n="675">Territa turba pavet. Cognovit numina castos</p>
 <p>evinctus vitta crines albente sacerdos:</p>
 <p>En deus est deus est! Animis linguisque favete,</p>
 <p>quisquis ades! dixit. Sis, o pulcherrime, visus</p>
 <p>utiliter populosque iuves tua sacra colentes !</p>
<milestone n="680" unit="card"/>
<milestone ed="P" unit="para"/> <p n="680">Quisquis adest, visum venerantur numen, et omnes</p>
 <p>verba sacerdotis referunt geminata piumque</p>
 <p>Aeneadae praestant et mente et voce favorem.</p>
 <p>Adnuit his motisque deus rata pignora cristis</p>
 <p>et repetita dedit vibrata sibila lingua.</p>
 <p n="685">Tum gradibus nitidis delabitur oraque retro</p>
 <p>flectit et antiquas abiturus respicit aras</p>
 <p>adsuetasque domos habitataque templa salutat.</p>
 <p>Inde per iniectis adopertam floribus ingens</p>
 <p>serpit humum flectitque sinus mediamque per urbem</p>
 <p n="690">tendit ad incurvo munitos aggere portus.</p>
 <p>Restitit hic agmenque suum turbaeque sequentis</p>
 <p>officium placido visus dimittere vultu</p>
 <p>corpus in Ausonia posuit rate: numinis illa</p>
 <p>sensit onus, pressa estque dei gravitate carina;</p>
 <p n="695">Aeneadae gaudent caesoque in litore tauro</p>
 <p>torta coronatae solvunt retinacula navis.</p>
<milestone ed="P" unit="para"/> <p>Impulerat levis aura ratem: deus eminet alte,</p>
 <p>impositaque premens puppim cervice recurvam</p>
 <p>caeruleas despectat aquas modicisque per aequor</p>
 <p n="700">Ionium zephyris sextae Pallantidos ortu</p>
 <p>Italiam tenuit praeterque Lacinia templo</p>
 <p>nobilitata deae Scylaceaque litora fertur;</p>
 <p>linquit Iapygiam laevisque Amphrisia remis</p>
 <p>saxa fugit, dextra praerupta Celennia parte,</p>
 <p n="705">Romethiumque legit Caulonaque Naryciamque,</p>
 <p>evincitque fretum Siculique angusta Pelori</p>
 <p>Hippotadaeque domos regis Temesesque metalla,</p>
 <p>Leucosiamque petit tepidique rosaria Paesti.</p>
 <p>Inde legit Capreas promunturiumque Minervae</p>
 <p n="710">et Surrentino generosos palmite colles</p>
 <p>Herculeamque urbem Stabiasque et in otia natam</p>
 <p>Parthenopen et ab hac Cumaeae templa Sibyllae.</p>
 <p>Hinc calidi fontes lentisciferumque tenetur</p>
 <p>Liternum multamque trahens sub gurgite harenam</p>
 <p n="715">Volturnus niveisque frequens Sinuessa columbis</p>
 <p>Minturnaeque graves et quam tumulavit alumnus</p>
 <p>Antiphataeque domus Trachasque obsessa palude</p>
 <p>et tellus Circaea et spissi litoris Antium.</p>
<milestone ed="P" unit="para"/> <p>Huc ubi veliferam nautae advertere carinam</p>
 <p n="720">(asper enim iam pontus erat), deus explicat orbes</p>
 <p>perque sinus crebros et magna volumina labens</p>
 <p>templa parentis init flavum tangentia litus.</p>
 <p>Aequore placato patrias Epidaurius aras</p>
 <p>linquit et hospitio iuncti sibi numinis usus</p>
 <p n="725">litoream tractu squamae crepitantis harenam</p>
 <p>sulcat et innixus moderamine navis in alta</p>
 <p>puppe caput posuit, donec Castrumque sacrasque</p>
 <p>Lavini sedes Tiberinaque ad ostia venit.</p>
<milestone ed="P" unit="para"/> <p>Huc omnis populi passim matrumque patrumque</p>
 <p n="730">obvia turba ruit, quaeque ignes, Troica, servant,</p>
 <p>Vesta, tuos, laetoque deum clamore salutant.</p>
 <p>Quaque per adversas navis cita ducitur undas,</p>
 <p>tura super ripas aris ex ordine factis</p>
 <p>parte ab utraque sonant et odorant aera fumis,</p>
 <p n="735">ictaque coniectos incalfacit hostia cultros.</p>
<milestone ed="P" unit="para"/> <p>Iamque caput rerum, Romanam intraverat urbem:</p>
 <p>erigitur serpens summoque acclinia malo</p>
 <p>colla movet sedesque sibi circumspicit aptas.</p>
 <p>Scinditur in geminas partes circumfluus amnis</p>
 <p n="740">(Insula nomen habet), laterumque a parte duorum</p>
 <p>porrigit aequales media tellure lacertos.</p>
 <p>Huc se de Latia pinu Phoebeius anguis</p>
 <p>contulit et finem, specie caeleste resumpta,</p>
 <p>luctibus imposuit venitque salutifer urbi.</p>
<milestone n="745" unit="card"/>
<milestone ed="Magnus" n="Divus Iulius." unit="tale"/>
<milestone ed="P" unit="para"/> <p n="745">Hic tamen accessit delubris advena nostris:</p>
 <p>Caesar in urbe sua deus est; quem Marte togaque</p>
 <p>praecipuum non bella magis finita triumphis</p>
 <p>resque domi gestae properataque gloria rerum</p>
 <p>in sidus vertere novum stellamque comantem,</p>
 <p n="750">quam sua progenies; neque enim de Caesaris actis</p>
 <p>ullum maius opus, quam quod pater exstitit huius:</p>
 <p>scilicet aequoreos plus est domuisse Britannos</p>
 <p>perque papyriferi septemflua flumina Nili</p>
 <p>victrices egisse rates Numidasque rebelles</p>
 <p n="755">Cinyphiumque Iubam Mithridateisque tumentem</p>
 <p>nominibus Pontum populo adiecisse Quirini</p>
 <p>et multos meruisse, aliquos egisse triumphos,</p>
 <p>quam tantum genuisse virum? Quo praeside rerum</p>
 <p>humano generi, superi, favistis abunde!</p>
<milestone ed="P" unit="para"/> <p n="760">Ne foret hic igitur mortali semine cretus,</p>
 <p>ille deus faciendus erat. Quod ut aurea vidit</p>
 <p>Aeneae genetrix, vidit quoque triste parari</p>
 <p>pontifici letum et coniurata arma moveri,</p>
 <p>palluit et cunctis, ut cuique erat obvia, divis</p>
 <p n="765">adspice dicebat, quanta mihi mole parentur</p>
 <p>insidiae quantaque caput cum fraude petatur,</p>
 <p>quod de Dardanio solum mihi restat Iulo.</p>
 <p>Solane semper ero iustis exercita curis,</p>
 <p>quam modo Tydidae Calydonia vulneret hasta,</p>
 <p n="770">nunc male defensae confundant moenia Troiae,</p>
 <p>quae videam natum longis erroribus actum</p>
 <p>iactarique freto sedesque intrare silentum</p>
 <p>bellaque cum Turno gerere, aut, si vera fatemur,</p>
 <p>cum Iunone magis? Quid nunc antiqua recordor</p>
 <p n="775">damna mei generis? Timor hic meminisse priorum</p>
 <p>non sinit: en acui sceleratos cernitis enses?</p>
 <p>Quos prohibete, precor, facinusque repellite, neve</p>
 <p>caede sacerdotis flammas exstinguite Vestae!</p>
<milestone ed="P" unit="para"/> <p>Talia nequiquam toto Venus anxia caelo</p>
 <p n="780">verba iacit superosque movet, qui rumpere quamquam</p>
 <p>ferrea non possunt veterum decreta sororum,</p>
 <p>signa tamen luctus dant haud incerta futuri.</p>
<milestone ed="P" unit="para"/> <p>Arma ferunt inter nigras crepitantia nubes</p>
 <p>terribilesque tubas auditaque cornua caelo</p>
 <p n="785">praemonuisse nefas; solis quoque tristis imago</p>
 <p>lurida sollicitis praebebat lumina terris.</p>
 <p>Saepe faces visae mediis ardere sub astris,</p>
 <p>saepe inter nimbos guttae cecidere cruentae.</p>
 <p>Caerulus et vultum ferrugine Lucifer atra</p>
 <p n="790">sparsus erat, sparsi Lunares sanguine currus.</p>
 <p>Tristia mille locis Stygius dedit omina bubo,</p>
 <p>mille locis lacrimavit ebur, cantusque feruntur</p>
 <p>auditi sanctis et verba minantia lucis.</p>
 <p>Victima nulla litat magnosque instare tumultus</p>
 <p n="795">fibra monet, caesumque caput reperitur in extis.</p>
 <p>Inque foro circumque domos et templa deorum</p>
 <p>nocturnos ululasse canes umbrasque silentum</p>
 <p>erravisse ferunt motamque tremoribus urbem.</p>
<milestone ed="P" unit="para"/> <p>Non tamen insidias venturaque vincere fata</p>
 <p n="800">praemonitus potuere deum, strictique feruntur</p>
 <p>in templum gladii; neque enim locus ullus in urbe</p>
 <p>ad facinus diramque placet nisi curia, caedem.</p>
 <p>Tum vero Cytherea manu percussit utraque</p>
 <p>pectus et Aeneaden molitur condere nube,</p>
 <p n="805">qua prius infesto Paris est ereptus Atridae</p>
 <p>et Diomedeos Aeneas fugerat enses.</p>
<milestone ed="P" unit="para"/> <p>Talibus hanc genitor: Sola insuperabile fatum,</p>
 <p>nata, movere paras? Intres licet ipsa sororum</p>
 <p>tecta trium: cernes illic molimine vasto</p>
 <p n="810">ex aere et solido rerum tabularia ferro,</p>
 <p>quae neque concussum caeli neque fulminis iram</p>
 <p>nec metuunt ullas tuta atque aeterna ruinas.</p>
 <p>Invenies illic incisa adamante perenni</p>
 <p>fata tui generis: legi ipse animoque notavi</p>
 <p n="815">et referam, ne sis etiamnum ignara futuri.</p>
 <p>Hic sua complevit, pro quo, Cytherea, laboras,</p>
 <p>tempora, perfectis, quos terrae debuit, annis.</p>
 <p>Ut deus accedat caelo templisque colatur,</p>
 <p>tu facies natusque suus, qui nominis heres</p>
 <p n="820">impositum feret unus onus caesique parentis</p>
 <p>nos in bella suos fortissimus ultor habebit.</p>
 <p>Illius auspiciis obsessae moenia pacem</p>
 <p>victa petent Mutinae, Pharsalia sentiet illum.</p>
 <p>Emathiique iterum madefient caede Philippi,</p>
 <p n="825">et magnum Siculis nomen superabitur undis,</p>
 <p>Romanique ducis coniunx Aegyptia taedae</p>
 <p>non bene fisa cadet, frustraque erit illa minata,</p>
 <p>servitura suo Capitolia nostra Canopo.</p>
 <p>Quid tibi barbariem, gentesque ab utroque iacentes</p>
 <p n="830">oceano numerem? Quodcumque habitabile tellus</p>
 <p>sustinet, huius erit: pontus quoque serviet illi!</p>
 <p>Pace data terris animum ad civilia vertet</p>
 <p>iura suum legesque feret iustissimus auctor</p>
 <p>exemploque suo mores reget inque futuri</p>
 <p n="835">temporis aetatem venturorumque nepotum</p>
 <p>prospiciens prolem sancta de coniuge natam</p>
 <p>ferre simul nomenque suum curasque iubebit,</p>
 <p>nec nisi cum senior Pylios aequaverit annos,</p>
 <p>aetherias sedes cognataque sidera tanget.</p>
 <p n="840">Hanc animam interea caeso de corpore raptam</p>
 <p>fac iubar, ut semper Capitolia nostra forumque</p>
 <p>divus ab excelsa prospectet Iulius aede.</p>
<milestone ed="P" unit="para"/> <p>Vix ea fatus erat, media cum sede senatus</p>
 <p>constitit alma Venus, nulli cernenda, suique</p>
 <p n="845">Caesaris eripuit membris neque in aera solvi</p>
 <p>passa recentem animam caelestibus intulit astris.</p>
 <p>Dumque tulit, lumen capere atque ignescere sensit</p>
 <p>emisitque sinu: luna volat altius illa,</p>
 <p>flammiferumque trahens spatioso limite crinem</p>
 <p n="850">stella micat natique videns bene facta fatetur</p>
 <p>esse suis maiora et vinci gaudet ab illo.</p>
<milestone ed="P" unit="para"/> <p>Hic sua praeferri quamquam vetat acta paternis,</p>
 <p>libera fama tamen nullisque obnoxia iussis</p>
 <p>invitum praefert unaque in parte repugnat:</p>
 <p n="855">sic magnus cedit titulis Agamemnonis Atreus,</p>
 <p>Aegea sic Theseus, sic Pelea vicit Achilles;</p>
 <p>denique, ut exemplis ipsos aequantibus utar,</p>
 <p>sic et Saturnus minor est Iove: Iuppiter arces</p>
 <p>temperat aetherias et mundi regna triformis,</p>
 <p n="860">terra sub Augusto est; pater est et rector uterque.</p>
 <p>Di, precor, Aeneae comites, quibus ensis et ignis</p>
 <p>cesserunt, dique Indigetes genitorque Quirine</p>
 <p>urbis et invicti genitor Gradive Quirini,</p>
 <p>Vestaque Caesareos inter sacrata penates,</p>
 <p n="865">et cum Caesarea tu, Phoebe domestice, Vesta,</p>
 <p>quique tenes altus Tarpeias Iuppiter arces,</p>
 <p>quosque alios vati fas appellare piumque est:</p>
 <p>tarda sit illa dies et nostro serior aevo,</p>
 <p>qua caput Augustum, quem temperat, orbe relicto</p>
 <p n="870">accedat caelo faveatque precantibus absens!</p>
<milestone ed="P" unit="para"/> <p>Iamque opus exegi, quod nec Iovis ira nec ignis</p>
 <p>nec poterit ferrum nec edax abolere vetustas.</p>
 <p>Cum volet, illa dies, quae nil nisi corporis huius</p>
 <p>ius habet, incerti spatium mihi finiat aevi:</p>
 <p n="875">parte tamen meliore mei super alta perennis</p>
 <p>astra ferar, nomenque erit indelebile nostrum,</p>
 <p>quaque patet domitis Romana potentia terris,</p>
 <p>ore legar populi, perque omnia saecula fama,</p>
 <p>siquid habent veri vatum praesagia, vivam.</p>
</div1></body></text></work>
